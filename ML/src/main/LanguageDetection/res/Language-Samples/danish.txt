Genoptagelse af sessionen Jeg erklærer Europa-Parlamentets session, der blev afbrudt fredag den december, for genoptaget. Endnu en gang vil jeg ønske Dem godt nytår, og jeg håber, De har haft en god ferie. Som De kan se, indfandt det store "år -problem" sig ikke. Til gengæld har borgerne i en del af medlemslandene været ramt af meget forfærdelige naturkatastrofer. De har udtrykt ønske om en debat om dette emne i løbet af mødeperioden. I mellemtiden ønsker jeg - som også en del kolleger har anmodet om - at vi iagttager et minuts stilhed til minde om ofrene for bl.a. stormene i de medlemslande, der blev ramt. Jeg opfordrer Dem til stående at iagttage et minuts stilhed.  Fru formand, en bemærkning til forretningsordenen. Gennem pressen og tv vil De være bekendt med en række bombeeksplosioner og drab i Sri Lanka. En af de personer, der blev myrdet for ganske nylig i Sri Lanka, var hr. Kumar Ponnambalam, der besøgte Europa-Parlamentet for få måneder siden. Ville det være passende, hvis De, fru formand, sendte en skrivelse til Sri Lankas præsident for at udtrykke vores dybe beklagelse i forbindelse med Kumar Ponnambalams død og de andre voldsomme dødsfald i Sri Lanka og for indtrængende at anmode præsidenten om at gøre alt for at opnå en fredelig løsning på en meget vanskelig situation?  Ja, hr. Evans, jeg mener, at et initiativ, som det, De foreslår, ville være meget hensigtsmæssigt. Hvis Europa-Parlamentet er enigt, vil jeg gøre, som hr. Evans har foreslået.  Fru formand, en bemærkning til forretningsordenen. Jeg vil gerne have Deres råd om artikel vedrørende afvisning. Mit spørgsmål omhandler et emne, der vil blive behandlet på torsdag, og jeg vil gerne tage emnet op igen ved den lejlighed. Betænkningen af Cunha om flerårige udviklingsprogrammer skal forhandles af Parlamentet på torsdag og indeholder et forslag i punkt om, at der skal indføres kvotesanktioner for lande, der ikke overholder deres årlige målsætninger for flådereduktion. Dette skal i henhold til punkt indføres til trods for princippet om relativ stabilitet. Jeg mener, at princippet om relativ stabilitet er et grundlæggende retsprincip for den fælles fiskeripolitik, og at der vil være juridisk belæg for at afvise et forslag om at undergrave dette princip. Jeg vil gerne vide, om man kan gøre indsigelse mod noget, der bare er en betænkning og ikke et forslag til retsakt, og om det er noget, jeg kan gøre på torsdag?  Det er netop dér, De - hvis De ønsker det - kan rejse dette spørgsmål, det vil sige på torsdag ved forhandlingens begyndelse.  Fru formand, samtidig med Europa-Parlamentets første mødeperiode i år har man i Texas i USA fastsat datoen for henrettelsen af en dødsdømt, nemlig en ung mand på år ved navn Hicks, og det er desværre på næste torsdag. På anmodning af et fransk parlamentsmedlem, hr. Zimeray, er der allerede indgivet et andragende, som mange har skrevet under på, heriblandt undertegnede, men i tråd med den holdning, som Europa-Parlamentet og hele Det Europæiske Fællesskab konstant giver udtryk for, anmoder jeg Dem om at gøre den indflydelse, De har i kraft af Deres embede og den institution, De repræsenterer, gældende over for præsidenten og Texas' guvernør Bush, som har beføjelse til at ophæve dødsdommen og benåde den dømte. Alt dette er i tråd med de principper, vi altid har været tilhængere af.  Tak, hr. Segni, det gør jeg med glæde. Det er således helt i tråd med den holdning, Europa-Parlamentet altid har indtaget.  Fru formand, jeg vil gerne gøre Dem opmærksom på en sag, som Parlamentet har beskæftiget sig med gentagne gange. Det drejer sig om Alexander Nikitin. Vi glæder os alle sammen over, at domstolen har frifundet ham og understreget, at adgangen til miljøinformationer også er konstitutionel ret i Rusland. Men nu er det sådan, at han skal anklages igen, fordi statsadvokaten har anket dommen. Vi ved og har fastslået i virkelig mange beslutninger - netop på det sidste møde sidste år - at dette ikke bare er en juridisk sag, og at det er forkert at beskylde Alexander Nikitin for at have begået kriminalitet og forræderi, fordi vi som berørte nyder godt af hans resultater. Disse resultater er grundlaget for de europæiske programmer til beskyttelse af Barentsee, og derfor beder jeg Dem gennemgå et brevudkast, som beskriver de vigtigste fakta, og tydeliggøre denne holdning i Rusland i overensstemmelse med Parlamentets beslutninger.  Ja, fru Schroedter, jeg skal med glæde undersøge dette spørgsmål, når jeg har modtaget Deres brev.  Fru formand, jeg vil gerne først give Dem en kompliment for den kendsgerning, at De har holdt Deres ord, og at antallet af tv-kanaler på vores kontorer faktisk er udvidet enormt nu i denne første mødeperiode i det nye år. Men, fru formand, det, som jeg havde anmodet om, er ikke sket. Der er nu ganske vist to finske kanaler og en portugisisk kanal, men der er stadig ingen nederlandsk kanal, og jeg havde anmodet Dem om en nederlandsk kanal, fordi også nederlændere gerne vil følge med i nyhederne hver måned, når vi forvises til dette sted. Jeg vil således endnu en gang anmode Dem om alligevel at sørge for, at vi også får en nederlandsk kanal.  Fru Plooij-van Gorsel, jeg kan oplyse Dem om, at dette spørgsmål er opført på dagsordenen for kvæstorernes møde på onsdag. Det vil, håber jeg, blive behandlet i en positiv ånd.  Fru formand, kan De fortælle mig, hvorfor Parlamentet ikke overholder de lovgivningsbestemmelser om sundhed og sikkerhed, som det selv har fastsat? Hvorfor er der ikke foretaget en undersøgelse af luftkvaliteten i denne bygning, siden vi blev valgt? Hvorfor har Sundheds- og Sikkerhedsudvalget ikke haft et møde siden ? Hvorfor har der ikke været brandøvelser, hverken i parlamentsbygningerne i Bruxelles eller Strasbourg? Hvorfor er der ingen brandinstrukser? Hvorfor etableres der ikke områder med rygeforbud? Det er fuldstændig skandaløst, at vi fastsætter lovgivningsbestemmelser og så ikke overholder dem selv.  Fru Lynne, De har fuldstændig ret, og jeg vil kontrollere, om alle disse ting virkelig ikke er blevet gjort. Jeg vil ligeledes fremlægge problemet for kvæstorerne, og jeg er sikker på, at kvæstorerne vil bestræbe sig på at sørge for, at vi overholder den lovgivning, vi vedtager.  Fru formand, fru Díez González og jeg havde stillet nogle spørgsmål om visse holdninger gengivet i en spansk avis, som næstformanden, fru de Palacio, har givet udtryk for. De kompetente tjenestegrene har ikke opført dem på dagsordenen, fordi de mener, at de blev besvaret ved et tidligere møde. Jeg anmoder om, at denne beslutning tages op til fornyet overvejelse, for det er ikke tilfældet. De spørgsmål, der tidligere er blevet besvaret, drejede sig om fru de Palacios medvirken i en bestemt sag og ikke om de erklæringer, som kunne læses i avisen ABC den november sidste år.  Kære kolleger, vi vil undersøge alt dette. Jeg må indrømme, at det hele forekommer mig lidt forvirrende i øjeblikket. Derfor vil vi undersøge det meget omhyggeligt, således at alt er, som det skal være.  Fru formand, jeg vil gerne vide, om der kommer en klar melding fra Parlamentet i denne uge om vores utilfredshed i forbindelse med dagens beslutning om ikke at forlænge embargoen mod våbeneksport til Indonesien i betragtning af, at et stort flertal i Parlamentet tidligere har undertegnet våbenembargoen i Indonesien. Dagens beslutning om ikke at forlænge embargoen er meget farlig på grund af situationen der. Parlamentet bør derfor tilkendegive sin holdning, da det er flertallets ønske. Det er uansvarligt af EU-medlemsstater at nægte at forlænge embargoen. Som nævnt tidligere er der tale om en meget ustabil situation. Der er endog fare for et militærkup i fremtiden. Vi ved ikke, hvad der sker. Så hvorfor skal våbenproducenter i EU profitere på bekostning af uskyldige mennesker?  Under alle omstændigheder er punktet ikke på nuværende tidspunkt opført under forhandlingen om aktuelle og uopsættelige spørgsmål på torsdag.  Arbejdsplan Næste punkt på dagsordenen er fastsættelse af arbejdsplanen. Det endelige forslag til dagsorden, som det blev opstillet af Formandskonferencen på mødet torsdag den januar i overensstemmelse med forretningsordenens artikel , er omdelt. Det foreligger ingen forslag til ændring for mandag og tirsdag. Onsdag: PSE-gruppen anmoder om at få en redegørelse fra Kommissionen om dens strategiske mål for de kommende fem år samt om den administrative reform opført på dagsordenen. Hvis hr. Barón Crespo, der har fremsat anmodningen, ønsker det, opfordrer jeg ham til at begrunde sit forslag. Dernæst gør vi, som vi plejer, det vil sige, at vi hører et indlæg for og et indlæg imod forslaget.  Fru formand, forelæggelsen af Prodi-Kommissionens politiske program for hele valgperioden var til at begynde med et forslag fra De Europæiske Socialdemokraters Gruppe, som opnåede enstemmighed på Formandskonferencen i september og også hr. Prodis udtrykkelige accept, og han gentog sit løfte i sin indsættelsestale. Dette løfte er vigtigt, fordi Kommissionen er et organ, der har initiativmonopol i henhold til traktaterne og derfor grundlæggende udformer Parlamentets politiske arbejde og lovgivningsarbejde i de kommende fem år. Jeg vil også minde om, fru formand, at Parlamentet to gange i foregående valgperiode ved afstemning gav udtryk for sin tillid til formand Prodi. I denne valgperiode igen i juli og senere, med den nye Kommission på plads, gav det igen i september hele Kommissionen et tillidsvotum. Der har derfor været tid nok til, at Kommissionen kunne forberede sit program, og til at vi kunne få kendskab til det og forklare det til borgerne. I den forbindelse vil jeg minde om beslutningen fra september, hvori der blev henstillet til, at forslaget blev forelagt hurtigst muligt. Det, der skete i sidste uge - og som opstod uden for Formandskonferencen, hvor den udelukkende blev brugt til at bekræfte og godkende beslutninger, som var truffet uden for den - skaber et dilemma: Enten er Kommissionen ikke i stand til at fremlægge det program. Eller også er Parlamentet ikke i stand til at behandle dette program, som der vist er nogle, der påstår. Efter min mening ville denne anden hypotese være det samme som at give afkald på vores ansvar som parlament og desuden at indføre en original teori, en ukendt metode, der består i skriftligt at give de politiske grupper kendskab til Kommissionens program en uge før - og ikke dagen før, som det var aftalen - i betragtning af, at lovgivningsprogrammet skal diskuteres i februar, således at vi kunne springe forhandlingen over, fordi pressen og Internettet dagen efter havde givet alle borgerne kendskab til det, og Parlamentet ville ikke længere behøve at bekymre sig om sagen. Da min gruppe mener, at et parlament er til for at lytte, diskutere og overveje, mener vi, at der ikke er noget som helst, der kan retfærdiggøre denne udsættelse, og vi mener, at hvis Kommissionen er i stand til at gøre det, er der tid nok til, at vi kan genetablere den oprindelige aftale mellem Parlamentet og Kommissionen og handle ansvarligt over for vores medborgere. Derfor går det forslag, som De Europæiske Socialdemokraters Gruppe stiller, og som De har nævnt, ud på, at vi holder fast ved forelæggelsen af Prodi-Kommissionens program for valgperioden på onsdag, og at dette program også omfatter forslaget til administrativ reform, for hvis det ikke bliver sådan, kan vi komme i en paradoksal situation: Med en undskyldning om at der ikke er en tekst, nægtes formanden for Kommissionen på den ene side retten til at tale i Parlamentet, og på den anden side forhindres det, at der finder en forhandling sted om reformen, uden at Parlamentet på forhånd kender de tekster, som den er baseret på. Derfor, fru formand, anmoder jeg Dem om at bede Kommissionen om at udtale sig nu, og at vi derefter går over til afstemning.  Fru formand, kære kolleger, jeg er godt nok noget forbavset over vores kollega Barón Crespos opførsel. Han forlanger nu, at dette punkt sættes på dagsordenen for onsdag. Hr. Barón Crespo, De kunne ikke deltage den sidste torsdag på Formandskonferencen. Det kritiserer jeg ikke, for det sker af og til, at man lader sig repræsentere. Hr. Hänsch repræsenterede Dem dér. Vi havde en udførlig debat på Formandskonferencen. Kun Deres gruppe repræsenterede det, som De siger nu. Vi stemte derefter om det. Hver ordfører har jo lige så mange stemmer, som der er medlemmer i gruppen. Der var en afstemning om dette punkt. Så vidt jeg husker, faldt denne afstemning således ud: mod stemmer og nogle få, der undlod at stemme. Det vil sige, at alle grupper med undtagelse af løsgængerne - men de udgør jo ikke nogen gruppe - var enige, kun Deres gruppe mente, at man skulle bære sig sådan ad, som De har foreslået her. Alle andre mente noget andet. Det var beslutningen. Nu vil jeg gerne sige noget til selve sagen. Vi har tillid til Kommissionen, til Romano Prodi, og flertallet i vores gruppe har udtrykt tillid til Romano Prodi og Kommissionen efter en vanskelig proces, som alle kender til. Men vi mener også, at vi skal have en debat om Kommissionens strategi i en ordinær procedure, ikke kun på baggrund af en mundtlig forklaring her i Europa-Parlamentet, men også på baggrund af et dokument, som er blevet besluttet i Kommissionen, og som beskriver dette program for fem år. Et sådant dokument findes ikke!  Kommissionen vil fremlægge programmet for år til februar. Vi har sagt, at hvis Kommissionen ikke ønsker at lave programmet for år i januar, så gør vi det i februar. Det har vi godkendt. Vi ønsker sådan set ikke nogen konflikt med Kommissionen, vi mener derimod, at hvis det går, skal Kommissionen og Parlamentet gå samme vej. Men Parlamentet er også Kommissionens kontrollør. Og ikke alt, hvad der kommer fra Kommissionen, skal nødvendigvis være i overensstemmelse med os. Jeg vil gerne have, at vi får mulighed for at forberede os fornuftigt på en debat om femårsprogrammet i grupperne. Man kan ikke forberede sig, hvis man hører en forklaring her og slet ikke ved, hvad indholdet af en sådan forklaring er. Derfor anbefaler vi - og det er mit indtryk, at Kommissionen også er åben over for denne tanke - at vi fører debatten om Kommissionens langsigtede program frem til år i februar - jeg håber også, at Kommissionen er blevet enig om et program til den tid, som den vil foreslå os - og at vi samtidig fører en debat om Kommissionens lovgivningsprogram for år i februar. Det er således også en fornuftig saglig sammenhæng, som råder os til at føre debatten om begge programmer i fællesskab. Derfor afviser min gruppe på det bestemteste Den Socialdemokratiske Gruppes forslag!  Fru formand, jeg vil gøre det meget klart, at Kommissionen først og fremmest har den største respekt for Parlamentets beslutninger, deriblandt opstillingen af dagsordenen. Derfor respekterer vi Parlamentets beslutning, hvad det angår. Men jeg vil også gøre det meget klart, at hr. Prodi aftalte med Parlamentet at indføre en ny forhandling, som hr. Barón nok husker, ud over den årlige forhandling om Kommissionens lovgivningsprogram, om hovedlinjerne i aktionerne for den kommende femårsperiode, altså for denne valgperiode. Jeg vil sige, fru formand, at denne forhandling i den aftale, som blev indgået i september, adskilte sig fra Kommissionens årlige forelæggelse af programmet for lovgivningen. Og jeg vil sige, fru formand, at vi i Kommissionen er forberedt på og rede til at deltage i den forhandling, når det er belejligt, at vi var rede til at gennemføre den i denne uge, som det var aftalt fra begyndelsen, med udgangspunkt i at den blev forelagt dagen før i en tale til de parlamentariske grupper. Jeg vil derfor gentage, fru formand, at vi for vores del har diskuteret handlingsprogrammet for de kommende fem år, og at vi er rede til, når Parlamentet bestemmer det - i denne uge, hvis det er beslutningen - at komme og forelægge programmet for de kommende fem år og i næste måned programmet for , hvilket er helt i overensstemmelse med aftalen.  Jeg foreslår, at vi stemmer om PSE-gruppens anmodning om at få en redegørelse fra Kommissionen om dens strategiske mål genopført på dagsordenen. Ønsker nogen at tage ordet på vegne af gruppen for at begrunde denne anmodning?  Fru formand, da jeg kan høre en smule latter fra Socialdemokraterne - jeg har fået fortalt, at brede kredse i Den Socialdemokratiske Gruppe også gerne vil have taget dette punkt af dagsordenen, fordi der ved afstemningen på Formandskonferencen ikke forelå noget votum fra arbejdsgruppen af ansvarlige kolleger i Den Socialdemokratiske Gruppe. Jeg ved ikke, om denne oplysning er rigtig, men PPE-DE-gruppen ville i hvert fald være taknemmelig, hvis dette punkt blev annulleret, fordi Parlamentet allerede har beskæftiget sig med dette spørgsmål flere gange. Der er også truffet beslutninger mod en sådan skat. Derfor anmoder min gruppe om, at dette punkt tages af dagsordenen.  Tak, hr. Poettering. Vi skal nu høre hr. Wurtz, der er imod forslaget.  Fru formand, jeg vil først og fremmest fremhæve hr. Poetterings manglende konsekvens. For et øjeblik siden belærte han socialdemokraterne, fordi de ville ændre en klar beslutning truffet på Formandskonferencen. Imidlertid gør han det samme. Vi havde en diskussion, vi var alle - på nær PPE-DE-gruppen og Den Liberale Gruppe - enige, og jeg bemærkede endda - som De sikkert husker, kære medformænd - at det ikke drejede sig om, hvorvidt De er for eller imod Tobin-afgiften, men om De turde høre, hvad Kommissionen og Rådet mente om den. Dette er ikke for meget forlangt. Derfor fastholder jeg forslaget om at bevare det mundtlige spørgsmål til Kommissionen og Rådet, således at vi én gang for alle får opklaret, hvilken holdning de to institutioner har til dette ret beskedne forslag, som dog sender et vigtigt signal til befolkningen, navnlig efter fiaskoen i Seattle.  Vi skal stemme om PPE-DE-gruppens anmodning om, at de mundtlige forespørgsler om kapitalskat tages af dagsordenen.  Fru formand, jeg vil gerne takke hr. Poettering for den reklame, han netop har gjort for denne debat. Tak.  Fru formand, er min stemme, som jeg ikke kunne afgive elektronisk, fordi jeg ikke har kortet, blevet talt med? Jeg stemte for.  Det er rigtigt. Hvis vi tilføjer de to kolleger, der har givet sig til kende, bliver resultatet ...  Fru formand, formandskabet har bekendtgjort afstemningens udfald. Det kan der ikke laves om på.  Kære kolleger, jeg minder endnu en gang om, at det er vigtigt, at alle har deres kort om mandagen. Det er tydeligt, at vi har et problem, og jeg må derfor træffe en beslutning. Jeg har også glemt mit kort, og jeg ville have stemt imod. Derfor mener jeg, at det mundtlige spørgsmål fortsat skal medtages på dagsordenen. Det er sidste gang, vi vil tage hensyn til glemte kort. Lad dette være helt klart, og husk det. Ja, det mundtlige spørgsmål er fortsat opført på dagsordenen, og ja, formanden har ret til at stemme, ligesom hun har ret til at glemme sit kort. Vi fortsætter nu med de øvrige ændringer af dagsordenen.  Fru formand, i den tidligere afstemning - og jeg vil rette mig efter Deres afgørelse om dette emne - om spørgsmålet om Kommissionens redegørelse om dens strategiske mål gav jeg udtryk for, at jeg gerne ville tale på vegne af min gruppe før afstemningen. Det blev ikke til noget. Jeg vil sætte pris på at få lejlighed til at afgive stemmeforklaring på vegne af min gruppe i forbindelse med afslutningen af dette spørgsmål. Det er et vigtigt spørgsmål, og det vil være nyttigt for Parlamentet, hvis det er angivet, hvordan de forskellige personer opfatter vores handlinger i lyset af deres egne politiske analyser.  Fru formand, jeg vil ikke genoptage debatten, men jeg havde også meldt mig for at tage stilling til hr. Barón Crespos ændringsforslag. De råbte mig heller ikke op. Det beklager jeg, men afstemningen er gennemført, afgørelsen er truffet, vi lader det altså ligge.  Jeg beklager, hr. Hänsch og hr. Cox, jeg så ikke, at De anmodede om ordet. Men i øvrigt mener jeg, at holdningerne er meget klare, og de vil blive indført i protokollen. Når vi i morgen skal vedtage protokollen for i dag, kan de kolleger, der ikke synes, at holdningerne er blevet tilstrækkeligt forklaret, anmode om ændringer. Det, mener jeg, er en god løsning. Selvfølgelig vil protokollen for mødet i morgen tage hensyn til alle de supplerende forklaringer. Jeg mener, at det er en bedre løsning end at gå over til stemmeforklaringer på nuværende tidspunkt, som ville være et stort sidespring. Hr. Cox og hr. Hänsch, passer denne løsning Dem?  Fru formand, hvis protokollen giver korrekt udtryk for min gruppes holdning i forbindelse med afstemningen, vil og kan jeg ikke gøre indsigelser. Hvis De afgør, at der ikke er grund til at afgive stemmeforklaring, vil jeg acceptere det, men med forbehold.  Vi vil derfor være meget opmærksomme på udarbejdelsen af protokollen. Det er vi i øvrigt altid. Hvis holdningerne ikke klart fremgår, kan vi eventuelt ændre den.  Sikkerhedsrådgivere for transport af farligt gods Næste punkt på dagsordenen er betænkning af Koch for Udvalget om Regionalpolitik, Transport og Turisme om Rådets fælles holdning med henblik på vedtagelse af Europa-Parlamentets og Rådets direktiv om minimumseksamenskravene for sikkerhedsrådgivere i forbindelse med transport af farligt gods med jernbane eller ad vej eller indre vandveje ).  Ærede fru kommissær, ærede formand, kære kolleger, jeg bifalder Rådets fælles holdning om harmonisering af uddannelsen af sikkerhedsrådgivere i forbindelse med transport af farligt gods med jernbane eller ad vej eller indre vandveje uforbeholdent. For det første skulle vi formelt være aktive for at opfylde kravene i direktiv //EF, som forpligter medlemsstaterne til at anvende sikkerhedsansvarlige eller sikkerhedsrådgivere og til at organisere uddannelse, kurser og eksaminer for netop disse personer uden at udføre dette eksplicit. For det andet opnår vi følgende med dette direktiv: a) øget sikkerhed både ved transport og ved omladning af farligt gods, b) afskaffelse af konkurrenceforvridning som følge af de mest forskelligartede nationale uddannelsesstrukturer og uddannelsesomkostninger og c) etablering af lige muligheder for sikkerhedsrådgivere på det europæiske arbejdsmarked. For det tredje garanterer vi med direktivet, sådan som det foreligger nu som fælles holdning, især da det udelukkende er begrænset til minimumsstandarder, en høj grad af fleksibilitet og begrænset regulering fra Den Europæiske Unions side, og vi bidrager til et stort egetansvar i medlemsstaterne. Alt dette skal hilses særdeles velkomment i overensstemmelse med nærhedsprincippet. Vores ændringsforslag fra førstebehandlingen anser jeg for at være tilgodeset på en meget tilfredsstillende måde. De blev overtaget, gennemført efter hensigten eller bortfaldt, fordi de tilsvarende europæiske bestemmelser ikke blev optaget, f.eks. et sanktionssystem ved krænkelser eller en kompliceret blokdannelse af spørgsmål. Hvad angår det ene ændringsforslag, der blev vedtaget enstemmigt, fra Udvalget om Regionalpolitik, Transport og Turisme, og som vedrører den tidsmæssige gennemførelse af direktivet, beder jeg om godkendelse. Idet vi ikke fastsætter en specifik dato for medlemsstaterne med henblik på gennemførelse af direktivet, men derimod indrømmer dem en periode på tre måneder efter direktivets ikrafttræden, indfører vi en fleksibilitetsklausul, som garanterer omgående gennemførelse. Jeg beder om Deres godkendelse.  Fru formand, vi kan og må ikke affinde os med, at vi oftere og oftere hører om ulykker, hvor der opstår store skader i forbindelse med transport ad vej, men også med jernbane eller ad indre vandveje, ikke kun, men også fordi de berørte ikke tager transport af farligt gods alvorligt nok, eller fordi der på grund af uvidenhed eller på grund af manglende uddannelse af chauffører eller øvrige ansvarlige for diverse transportmidler alt for ofte udvikler sig en stor katastrofe af et lille uheld. Som østriger, men det gælder vist for os alle har jeg stadigvæk den katastrofe i frisk erindring, som kostede talrige mennesker livet sidste år i Tauern-tunnellen, og hvor der i mange måneder efter med gigantiske økonomiske omkostninger måtte genopbygges det, der blev ødelagt i tunnellen ved denne brand. Den månedlange renovering har afskåret denne vigtige transportvej mellem Nord- og Sydeuropa. Den omkørselstrafik, der er blevet en følge heraf, har belastet mange tusinde EU-borgere til grænsen af det udholdelige. Helvede var virkelig løs i enkelte af kommunerne i mit land. Forebyggelse må være vores svar på sådanne katastrofer, og med det foreliggende direktivforslag skaber vi et vigtigt grundlag for, at veluddannede sikkerhedsrådgivere står til rådighed, således at der bliver gjort det rigtige i rette tid. Vi må imidlertid ikke nøjes med at skabe europæisk ret til fordel for større sikkerhed. Vi skal også konsekvent sørge for, at vores mål gennemføres af medlemsstaterne i rette tid, og hvad der er endnu vigtigere, vi skal sørge for, at de også anvendes. Ikke endnu et område, hvor vi efterfølgende må beklage mangelen på gennemførelse, tak. Jeg vil gerne komme ind på et sidste punkt: Vi må ikke nøjes med at lukke endnu et hul i sikkerhedsnettet og lukke øjnene for, at der stadig er meget mere at gøre i forbindelse med temaet trafiksikkerhed i Europa. Jeg forlanger også i denne forbindelse og beder den tilstedeværende ansvarlige kommissær om så snart som muligt at fremlægge en relevant tekst for også fremover at sørge for større sikkerhed i tunneltrafikken, således at vi ikke mere skal opleve katastrofer af et sådant omfang i Europa!  Fru formand, jeg vil først og fremmest gerne takke hr. Koch for hans betænkning, som omhandler spørgsmålet om transportsikkerhed. Betænkningen ser på spørgsmålet om harmonisering af eksamenskravene for sikkerhedsrådgivere inden for transport af farlige stoffer ad landevej, med jernbane og ad vandveje. Jeg vil gerne takke ham for hans fremragende betænkning. Transportsikkerhed har desværre været i nyhederne for nylig: Paddington-togulykken i London, den forfærdelige togulykke i Norge, de to flyulykker med EU-borgere og naturkatastrofen med Erika ud for Bretagne - alle inden for de seneste fire måneder - minder os om, at transportsikkerhed aldrig skal tages for givet, og at de personer, der har til opgave at beskytte offentligheden, skal være meget motiverede og højt kvalificerede. Ordføreren har over for Parlamentet understreget, at Rådet i sin fælles holdning har accepteret seks af Parlamentets ændringsforslag fra førstebehandlingen, og at indholdet af Parlamentets øvrige ændringsforslag er bibeholdt. Min gruppe vil derfor støtte den fælles holdning og imødese lovbestemmelserne, der vil give os endnu et middel i kampen for at gøre transporten i Den Europæiske Union så sikker som mulig. Når det drejer sig om sikkerhed, vil min gruppe altid støtte initiativer til forbedring af transportsikkerheden. Som de seneste begivenheder vidner om, har vi stadig meget arbejde foran os på dette område.  Fru formand, jeg vil gerne fremsætte et par bemærkninger. Jeg takker for det første ordføreren for hans overordentlig præcise og tekniske arbejde i denne sag og for det andet Kommissionen for det forslag, som den har fremsat. Det drejer sig om harmonisering af eksamenskrav, men i virkeligheden taler vi også om minimumskrav. Det er på sin vis ærgerligt. Betydningen af sikkerhed på veje, jernbaner eller indre vandveje er naturligvis meget stor, og i betragtning af denne transports internationale karakter skal uddannelserne til sikkerhedsrådgivere således også harmoniseres, ligesom kravene i f.eks. den kommende, nye ADR-konvention. Det er vigtigt, men det er håndhævelse også, og der er naturligvis en række grunde til, at vi må lægge særlig vægt på dette. Tænk på trafikulykkerne i de forløbne år. F.eks. i Belgien, Nederlandene og en række andre lande i tåge, hvor lastbiler med farlige stoffer kørte videre, selvom de på det tidspunkt egentlig burde være standset ude i siden. Eller fragtførere med skibe fra Østeuropa, som ligger ved siden af fragtførere her, og hvis farlige situationer kun er alt for tydelige. Desuden har det vist sig, at undersøgelser i havnene i Belgien, Finland, men også i Japan viser, at % af containerne med en delvis farlig last ikke afleveres korrekt. Kort sagt, det er meget vigtigt. Når vi ser på situationen for sikkerhedsrådgiverne, så er virksomheder i en række lande fra januar i år forpligtet til at have en sådan sikkerhedsrådgiver ansat. Det skaber store problemer i øjeblikket med håndhævelsen navnlig i mindre virksomheder, for disse kan ikke betale det. De vil enten skille sig af med deres last, eller også vil de blande den med anden last, og det skaber en række problemer. Man anmoder derfor også om en nærmere udformning af disse aktiviteter i form af årsberetninger og virksomhedsanalyser, der eventuelt skal optages i ISO -certifikaterne. Arbejdet er der, nu mangler vi bare håndhævelsen. Lad mig lige nævne et sidste punkt. For så vidt angår denne håndhævelse, skal der også indgås ordentlige aftaler med de østeuropæiske lande, for først fra juli , altså om halvandet år, vil man der tiltræde de traktater, som vedrører dette. Det giver dem en midlertidig konkurrencefordel. Det er egentlig ikke så slemt, men hvad vi bør gøre er at prioritere navnlig sikkerhedsaspekterne for varer ad landevej, med jernbane og ad indre vandveje og hurtigst muligt optage disse, den del af den gældende fællesskabsret, og forelægge dem for ansøgerlandene.  Fru formand, her i Parlamentet henledes med rette opmærksomheden med jævne mellemrum på betydningen af transportsikkerhed. De stadig stigende varemængder, som transporteres gennem Europa, medfører bevidst eller ubevidst alle mulige risici for personalet og samfundet. De, som skal omgås disse risici, bør derfor opfylde store krav. De normer, som er fastlagt med henblik herpå i et andet direktiv, //EF, forekommer at være tilstrækkeligt fyldestgørende til at rådgive folk på en forsvarlig måde om udformningen af transporten med farlige stoffer. Det glæder mig, at der også er enighed med Rådet om minimumsnormer for deres eksamen, selvom jeg hellere ville have haft, at der var fastlagt ensartede, faste normer og dele, således at eksamensbeviser ville være ens på internationalt plan. Dette viser sig imidlertid at være uigennemførligt. Endelig er det ændringsforslag, som ordføreren stiller, ikke andet end logisk, og det kan jeg derfor helhjertet støtte.  Hr. formand, fru kommissær, kære kolleger, jeg vil først gratulere vores kollega Koch med hans betænkninger, der måske er tekniske betænkninger, men til gengæld af meget stor betydning for sikkerheden. Jeg vil kun komme med få bemærkninger. Først vil jeg gerne bede kommissæren - og jeg er overbevist om, at mit ønske falder i god jord - om, at man giver spørgsmålet om sikkerhed, hvad enten det er ad vej, ad indre vandveje eller til havs, øget opmærksomhed. Når jeg ser, at Kommissionens første forslag blev stillet den marts , og at vi beskæftiger os med det i dag - hvor Parlamentet har reageret forholdsvist hurtigt - så er denne periode lidt for lang. Det er ikke kun Kommissionens skyld, men jeg mener, at vi er nødt til at reagere hurtigere for også at opnå en harmonisering her. Det andet punkt er allerede blevet nævnt: minimumsstandarderne. Jeg er principielt af den opfattelse, at vi på mange trafikområder bør tilstræbe øget fleksibilitet og bestemmelser for de enkelte lande. Hvad angår sikkerheden, er jeg dog lidt skeptisk, fordi sikkerheden i f.eks. Sverige i princippet ikke adskiller sig fra sikkerheden i Tyskland, Italien eller Østrig. Jeg kan godt leve med disse minimumsstandarder, men jeg anmoder Kommissionen om at følge forholdene virkelig opmærksomt. Hvis denne type fleksibilitet skulle skabe utilstrækkelige bestemmelser i nogle lande, bør vi foretage en ny harmonisering. Det tredje punkt er også allerede blevet nævnt. Jeg kommer ligesom vores kollega Rack fra et transitland, hvor dette spørgsmål spiller en særlig rolle. Vi ønsker ikke at forringe konkurrencebetingelserne ensidigt for nogle lande og at forbedre dem for lande som Østrig eller andre transitlande. Men jeg mener, at vi bør gøre alt for at holde transport af farligt gods på et så lavt niveau som muligt, og det i alle lande, hvad enten der er tale om transitlande eller ej.  Hr. formand, jeg vil først og fremmest lykønske ordføreren, hr. Koch, med hans fremragende arbejde og med hans positive samarbejde med Kommissionen, hvad angår forbedring af teksterne og fremlæggelse af denne betænkning og dette forslag. Her til sidst er der kun et ændringsforslag vedrørende eksamenskravene for sikkerhedsrådgivere i forbindelse med transport af farligt gods med jernbane eller ad vej eller indre vandveje. Vi mener, at samarbejdet, de to institutioners - Parlamentets og Rådets - fælles arbejde, er vigtigt, og at det samarbejde, der er med Udvalget om Regionalpolitik, nærmere betegnet med transportgruppen, er glimrende. Den fælles holdning indeholder praktisk talt alle de ændringsforslag, som Kommissionen har godkendt, den harmoniserer minimumseksamenskravene for sikkerhedsrådgivere, og ved andenbehandlingen kan vi godkende ændringsforslaget vedrørende datoen, som er meget mere realistisk end det, som Kommissionen foreslog til at begynde med, når man tænker på, at vi allerede har diskuteret dette spørgsmål i flere år. Jeg vil også ganske kort takke for de forskellige medlemmers indlæg og sige til Dem, at Kommissionen prioriterer sikkerhed højt på transportområdet. Og som hr. Simpson så rigtigt sagde, kan man aldrig tage processen for givet, for gennemført eller for kulmineret. Processen med at udvide sikkerhedsmargenerne, sikkerhedsgarantierne under transport, er en proces, der skal forbedres dag for dag. I den forbindelse vil jeg også kort komme ind på problemerne med tunnellerne, som hr. Rack og hr. Swoboda har nævnt, og som uden tvivl for Østrigs vedkommende er et meget følsomt emne, og derfor skal der gøres en indsats for at finde ud af, hvordan deres sikkerhed kan forøges. Ved en af de store ulykker, der er sket for nylig, var det transporterede gods ikke i sig selv farligt. Margarinen og nogle kilo maling, som i princippet ikke udgjorde nogen risiko, skabte en sand katastrofe. Derfor må det undersøges, hvordan de krav, der kan garantere størst mulig sikkerhed, kan forbedres endnu mere. Endelig vil jeg gerne sige, at vi må se på sikkerheden inden for alle former for transport. I denne uge skal vi her have en forhandling om sikkerhed ved søtransport på grund af katastrofen med Erika, og i løbet af i år skal vi drøfte målene for sikkerhed inden for lufttransport. Men jeg vil sige, mine damer og herrer, at sikkerhed er et prioriteret mål for Kommissionen. Som jeg vil sige under forhandlingen om Erika, venter vi ikke på, at der sker en katastrofe, før vi gør en indsats for sikkerhed, vi arbejder derimod med spørgsmålet hele tiden, og disse omstændigheder viser blot, hvor meget det haster med en effektiv løsning af denne type problemer. Jeg vil endnu en gang takke alle, der har deltaget i forhandlingen, og især ordføreren, hr. Koch.  Forhandlingen er afsluttet. Afstemningen finder sted i morgen kl.  Transport af farligt gods ad vej Næste punkt på dagsordenen er betænkning af Koch for Udvalget om Regionalpolitik, Transport og Turisme om forslag til Europa-Parlamentets og Rådets direktiv om ændring af direktiv //EF om indbyrdes tilnærmelse af medlemsstaternes lovgivning om transport af farligt gods ad vej - C-/ - /).  Hr. formand, ærede fru kommissær, kære kolleger, det direktiv, der trådte i kraft den januar , om indbyrdes tilnærmelse af medlemsstaternes lovgivning om transport af farligt gods ad vej indeholder nogle overgangsbestemmelser med midlertidig gyldighed, som er forbundet med afslutningen af CEN's arbejde med at fastlægge bestemte standarder. Forsinkelser i CEN's arbejde giver nu problemer ved anvendelse af netop dette direktiv. Især kan bilag ikke tilpasses i overensstemmelse med den tekniske og industrielle udvikling. Jeg beklager dette, for vi skal være aktive, fordi andre ikke har gjort deres arbejde. For så vidt accepterer jeg det foreliggende forslag til ændring af direktiv //EF, som står til diskussion i dag. Hvis Den Europæiske Union ikke foretog sig noget, skulle medlemsstaterne ændre deres nationale retsforskrifter for en kort periode, nemlig indtil CEN havde afsluttet sit arbejde, hvilket ville afstedkomme unødvendige omkostninger og usikkerhed. Den ændring af direktivet, som står på dagsordenen i dag, bevirker altså ingen ændring af den harmonisering af transport af farligt gods, som eksisterer i Fællesskabet. Den forlænger kun overgangsbestemmelserne ved at udskyde aftalte tidspunkter, den annullerer bestemmelser, der ikke længere er aktuelle, og den regulerer procedurerne for a) ad hoc-transport af farligt gods og b) udstedelse af mindre strenge nationale bestemmelser, især ved transport af meget små mængder af farligt gods på lokalt stærkt begrænsede områder. Således er ændringen af direktivet helt i overensstemmelse med nærhedsprincippet, idet medlemsstaterne får flere beføjelser. Kommissionen afgør, om medlemsstaterne kan udstede deres egne bestemmelser. Den støttes i den forbindelse af et ekspertudvalg om transport af farligt gods efter forskriftsproceduren. De nærmere vilkår for udøvelsen af de gennemførelsesbeføjelser, der tillægges Kommissionen, blev reguleret på ny ved Rådets beslutning fra juni Det forslag, som står til diskussion i dag, om en ændring af direktivet om transport af farligt gods ad vej stammer imidlertid fra maj og kunne således ikke tage højde for den aktuelle komitologiprocedure . De fremsatte ændringsforslag, som blev godkendt enstemmigt af udvalget, vedrører i to tilfælde netop denne ændrede komitologiprocedure. Vi ønsker at sikre, at der henvises hertil allerede i betragtningsgrundene, og at den tvetydigt formulerede frist, inden for hvilken Rådet skal træffe en afgørelse, fastsættes til maksimalt tre måneder. Desuden henvises der til, at det er nødvendigt med en større gennemskuelighed. Et andet ændringsforslag gør det muligt for medlemsstaterne at formulere strengere krav, især hvad angår vakuumtanke, hvis der fortrinsvis arbejdes eller transporteres ved temperaturer langt under -ºC. Dette er især i nordeuropæiske regioners interesse. Et sidste ændringsforslag skal bevirke, at anvendelsen af de tanke og tankbiler, der er taget i brug mellem den januar og det tidspunkt, hvor dette direktiv træder i kraft, også er tilladt fremover, hvis de er rigtigt konstrueret og vedligeholdt. Vel vidende, at dette kun er et lille skridt i retning mod større trafiksikkerhed, anmoder jeg Dem om at godkende denne betænkning.  Hr. formand, kære kolleger, godt nytår og millennium. Jeg taler for første gang på plenarmødet, så det er spændende, næsten lidt som den første kærlighed, men den første kærlighed varede dog længere end to minutter. Jeg vil kort kommentere Kommissionens forslag til ændring af direktivet om transport af farligt gods ad vej. Det er godt, at dette direktiv udarbejdes nu, for ellers skal medlemsstaterne ændre deres nationale bestemmelser for en meget kort tid, i overgangsperioden, hvilket igen vil medføre unødvendige omkostninger og endnu en gang øge folks irritation over bureaukratiet i EU. Kommissionens forslag tager imidlertid ikke højde for alt, f.eks. de nordlige regioners kolde klima. Således har jeg fremsat nogle ændringsforslag, der er vedtaget i vores udvalg, til denne for øvrigt udmærkede Koch-betænkning. Mine ændringsforslag drejer sig om frostbestandigheden af tanke til transport af farligt gods. Efter Kommissionens forslag er -C tilstrækkeligt. Det er svært ved Middelhavet at forestille sig, at frosten i Lapland når betydeligt længere ned. EU bliver bakket op også i Lapland, så lad os huske dem. Jeg har derfor foreslået frostgrænsen sat ned til -C. Dette er nødvendigt for at bevare det eksisterende sikkerhedsniveau i de nordlige regioner. Jeg håber, at der tages højde for mit forslag ved afstemningen i morgen.  Hr. formand, hvis De tillader det, vil jeg gerne starte med at udtrykke min respekt for den måde, som De klarede det flyvende skifte i forsædet på under debatten før. Efter min mening var det fremragende. Til selve emnet: Jeg mener, at Europas borgere skal kunne stole på, at det, som transporteres på Europas veje, jernbaner osv., hvis der da er tale om farligt gods, er så sikkert som muligt. Dette direktiv er et bidrag hertil. Det, vi gør i dag, er i grunden ærgerligt. Ordfører Koch, som vi takker for det arbejde, han har udført i den forbindelse, har påpeget, at alt egentlig allerede kunne være kommet et skridt videre, hvis ikke CEN havde forsømt sådan, hvilket giver meget nøl i udarbejdelsen og tilpasningen af direktivet. Derfor kan vi kun håbe - og vi bør beslutte det hele i denne uge - at vi langt om længe har fælles regler for transport af farligt gods ad vej i , således at vi får retssikkerhed og også større sikkerhed på vores veje på dette område.  Fru kommissær, hr. formand, jeg vil først takke hr. Koch for hans betænkning, som efter min mening er fortræffelig, og som jeg nu heller ikke vil føje særligt meget til. Jeg vil ved denne lejlighed blot påpege, at transport af farligt gods stadig medfører store problemer ikke kun i Indien, hvorfra jeg netop er kommet, men også i EU. Vi behøver bare at tænke på den alvorlige ulykke i Mont Blanc-tunnellen for ca. et år siden - også Tauern-tunnellen hører til her. Vi mærker, at det stadig kan skabe store vanskeligheder dér, hvor der er naturproblemer - tåge, storm, kulde - og især også i de snævre pas i Alperne. Jeg plæderer generelt for, at farligt gods i højere grad skal flyttes til jernbanen. I den forbindelse skal den rigtige løsning for fremtiden tages præventivt med i planlægningen af fremtidige linjer - jernbane eller motorvej. Tænk på Brenner-basistunnellen, der endnu ikke er blevet diskuteret på en gennemskuelig måde. I den forbindelse vil jeg også gerne gøre opmærksom på og anmode Kommissionen om at tage det seriøst, at transportproblematikken hører til EU's centrale spørgsmål. Vi skal tale meget mere indgående og vedvarende om, hvordan vi undgår transport, om tung trafik på jernbanen, om road pricing og privatisering af jernbanen for at forbedre funktionaliteten. Når jeg tænker på, at udvidelsen mod øst vil give flere problemer, bliver det klart for os alle, at EU's troværdighed fremover også måles på, om og hvordan vi får reguleret trafikken.  Hr. formand, den betænkning, som vi behandler her, medfører i sig selv ingen store forandringer. De fleste af ændringsforslagene er af ren teknisk art. Det er dog værd at understrege, at hver gang vi tager en sådan beslutning, er det godt ud fra et bredt miljøperspektiv, og det er godt, fordi det skaber bedre forudsætninger for, at det indre marked kan fungere. Rundt omkring i EU transporteres der meget store mængder farligt gods ad vej, vandvej eller med jernbane. Det er derfor nødvendigt med klare regler for, hvordan dette skal foregå. På flere og flere områder indfører vi fælles minimumsregler for medlemslandene. Det er meget positivt, og det giver anledning til at takke ordføreren, Koch, for det arbejde, som han har udført. Dette er også vigtigt, når det drejer sig om forudsætningerne for det indre marked. Hvis vi skal få et fælles transportmarked til at fungere godt, er det vigtigt, at vi ikke bare har regler, men også at disse regler så vidt muligt er fælles regler. Til sidst vil jeg gerne kommentere en tredje sag, som også er vigtig, nemlig et ændringsforslag fremsat af parlamentsmedlem Ari Vatanen. Forudsætningerne er forskellige fra medlemsland til medlemsland. Ved at godkende dette ændringsforslag tager vi højde for, at det kan være meget koldt i de nordlige dele af Unionen. Dette medfører, at det er nødvendigt også at tage hensyn til, hvordan materiale og emballage påvirkes af kulden. Hr. formand, det er positivt, at vi i forbindelse med denne ordning også kan være fleksible. Jeg håber, at Kommissionen kan acceptere denne ændring.  Hr. formand, jeg vil ikke kun takke hr. Koch, men også næstformanden for Kommissionen for, at de begge har bekendt sig så klart og tydeligt til sikkerheden på transportområdet og til prioriteringen af sikkerheden. Hr. Koch har udarbejdet en udmærket betænkning, fordi arbejdet i CEN og også inden for rammerne af FN's Økonomiske Kommission ikke er blevet udført så hurtigt. Jeg vil gerne spørge næstformanden, om hun kan sige os i dag, hvordan det står til med hensyn til de to organisationers harmoniseringsbestræbelser, og om EU har mulighed for at fremskynde harmoniseringsbestræbelserne efter så enkle principper som muligt. For følgende står klart: Selvom vi fastsætter usædvanlige bestemmelser inden for Den Europæiske Union, stopper trafikken ikke ved disse grænser, den overskrider dem. Derfor er vidtgående, det vil sige regionalt vidtgående bestemmelser helt sikkert meningsfulde. Hvis kommissæren ikke kan gøre det i dag, er hun så rede til at sende oplysningerne om situationen og forhandlingerne mellem CEN og Den Økonomiske Kommission til udvalget skriftligt?  Hr. formand, jeg lykønsker igen hr. Koch med hans arbejde med denne anden betænkning, som på en måde supplerer den forhandling, vi havde i oktober om jernbanetransport. Vi beklager alle, at Den Europæiske Standardiseringsorganisation ikke har været i stand til inden for den fastsatte tid at gennemføre den ændring af bestemmelser, der er nødvendig for en passende harmonisering inden for Den Europæiske Union. Denne forhandling og ændringen af det gældende direktiv giver os mulighed for at inddrage forskellige forhold, som er et udtryk for Europas mangfoldighed. For et øjeblik siden fortalte hr. Vatanen os om temperaturer på under ikke -ºC, men -ºC. Naturligvis accepterer vi det ændringsforslag, det er helt berettiget, og jeg mener, at det er nødvendigt at inddrage konkrete forhold, der er et udtryk for den klimatiske variation i Den Europæiske Union, og som af og til giver sig udslag i konkrete specifikationer og krav, når der skal tages stilling til standardisering eller karakterisering af teknisk art. I forbindelse med hr. Swobodas kommentarer hvad angår aktiviteterne i CEN, vil jeg sige, at vi presser på, for at de fremskynder deres arbejde mest muligt, for det ville være katastrofalt, hvis vi, på trods af den nye frist, om lidt over et år stod over for de samme problemer, fordi arbejdet ikke var afsluttet. Endelig, hr. formand, er der allerede blevet nævnt grundlæggende problemer, der retfærdiggør denne ændring af direktivet. Vi har talt om forsinkelsen i CEN, ændringen af nogle bestemmelser, sammenhængen mellem direktivets tekst og indholdet af bilagene, behovet for større præcision. Alle bidragene fra det parlamentariske udvalg og fra ordføreren, hr. Koch, som er kommet til udtryk i forskellige ændringsforslag, nærmere betegnet fire, er blevet godkendt af Kommissionen. Vi accepterer altså de fire ændringsforslag, som er blevet fremsat.  Forhandlingen er afsluttet. Afstemningen finder sted i morgen kl.  Samordning strukturfondene/Samhørighedsfonden Næste punkt på dagsordenen er betænkning af Schroedter for Udvalget om Regionalpolitik, Transport og Turisme om meddelelse fra Kommissionen om strukturfondene og deres samordning med Samhørighedsfonden - Retningslinjer for programmer for perioden - - C-/ - /).  Hr. formand, fru kommissær, nå, kommissæren er der, jeg troede faktisk ikke, at De kom. Velkommen i Parlamentet! Kære kolleger, vi kan ikke se bort fra, at gevinsten af det indre marked er koncentreret om de rige regioner, og at det selv dér ikke kommer alle dele af befolkningen til gode. Hvor længe ønsker vi egentlig at acceptere en udvikling, som sigter mod en voksende kløft mellem fattige og rige regioner? Mens arbejdsløsheden i de fattige regioner lå syv gange højere end i de rige regioner ifølge den femte rapport om situationen i regionerne, taler den sjette rapport allerede om en arbejdsløshed, der ligger otte gange højere, selvom der strømmer midler fra de europæiske strukturfonde til regionerne. Derfor undrer det selvfølgelig ikke nogen, at kravet om at anvende midlerne mere effektivt og koncentreret til de europæiske mål højt beskæftigelsesniveau og bæredygtig udvikling - for blot at nævne nogle - bliver tydeligt allerede under forberedelsen af den nye strukturfondsforordning. Parlamentet, men især medlemsstaterne, krævede i høj grad forbedringer. Det blev dog ret hurtigt glemt igen, da Kommissionen havde udviklet det nye instrument hertil, retningslinjerne, og ønskede at integrere større forpligtelser i kravet om effektivitet, koncentration og forenkling af forvaltningsstrukturerne ved at anvende de europæiske strukturfonde. Derefter henviste medlemsstaternes regeringer til nærhedsprincippet og ville simpelthen have pengene stillet til rådighed. Fra topmødet i Berlin i var der kun retningslinjernes indikative karakter tilbage. Det forpligter dog i det mindste Kommissionen til kun at godkende de programmer, med hvilke de europæiske mål rent faktisk også kan nås. Selvom jeg tvivler på, at dette indikative instrument virkelig er tilstrækkeligt til at opnå effektivitet og koncentration og til virkelig at gennemføre de europæiske mål, er det dog en kendsgerning, at retningslinjerne vil komme til at spille en central rolle i forhandlingerne om Fællesskabets støttekoncept. Hvis det europæiske niveau ønsker at blive taget alvorligt, skal de det også! Parlamentet havde ikke mulighed for at gå ind på indholdet i retningslinjerne, fordi det først blev hørt, da lovgivningsperioden for længst var forbi. Nu, hvor programmeringsperioden er langt foran, giver det mindre mening at holde alt tilbage. Derfor koncentrerer jeg mig i min betænkning om instrumentets strategiske karakter i overensstemmelse med udvalget. For det første prøver betænkningen virkningen af selve instrumentet. For det andet afslører den manglerne i Kommissionens dokument. F.eks. blev partnerskabet ganske enkelt glemt i den centrale del af strukturfondene. Det centrale princip, som opfordrer medlemsstaterne til, at der på stedet udarbejdes programmer sammen med kommunerne og regionerne, men også sammen med de lokale aktører, økonomiske og sociale forbund, ngo'er, fagforeninger, arbejdsgiverforeninger, kvindesammenslutninger, græsrodsbevægelser, beskæftigelsesinitiativer, søger man forgæves efter i dokumentet. Spørgsmålet om, hvorfor det blev glemt, er ikke blevet besvaret endnu. Her stiller Parlamentet centrale krav. Det forventer af Kommissionen, at den kun godkender de programmer, som er opstået i et sådant partnerskab. Det undrer mig dog, kære kolleger fra Den Konservative Gruppe, at jeg ganske pludselig finder ændringsforslag, hvor man ønsker at annullere det decentrale initiativ. Jeg kan kun sige: Gå ud i Deres regioner med dette, og forklar Deres vælgere, hvorfor det europæiske princip om decentralisering ikke skal realiseres i regionerne. Jeg kan sige Dem, at De ikke vil slippe helt godt fra det. Det kan ikke være rigtigt, at vi aftaler principper her, og når det handler om gennemførelsen, gør enhver alligevel, hvad han vil. I den forbindelse endnu en bemærkning til regeringen i mit land, hvor man ganske enkelt ønsker at ignorere den horisontale fællesskabspolitik vedrørende miljøbeskyttelse og mener, at FFH-linjen ikke behøver at blive gennemført. Jeg synes, at det er godt, at Kommissionen holder fast her. Hermed indleder jeg det sidste punkt. Retningslinjerne skal være en konkret gradmåler for, om artikel i forordningen gennemføres i praksis. Jeg forventer af Kommissionen, at retningslinjerne, som skaber tilstrækkelig fleksibilitet, reelt er målestok for forhandlingerne. Vi repræsenterer den europæiske holdning. Det vil sige, at der skal tages lige så meget højde for bæredygtighed i transportpolitikken som for andelen af kvinder i støtten samt for den kendsgerning, at ethvert program også fastsætter globaltilskud, og at det dermed bliver muligt med en bæredygtig udvikling i byerne og modelprojekter i landdistrikterne. Jeg forventer, at det er resultaterne af fællesskabets støttekoncepter, og at De ikke igen giver op her. For hvordan skal vi ellers opnå, at arbejdsløshedstallet falder, hvis vi igen venter, hvis vi igen forsøger at imitere her? Vi kan ikke vente! Det er de sidste år, hvor vi kan gennemføre den europæiske strukturpolitik i denne høje finansieringsgrad. Herefter kommer der mange lande til, og så skal vi skabe endnu bedre, mere effektive og koncentrerede strukturer. Og det er først begyndelsen. Derfor forventer jeg af Kommissionen, at den tager Parlamentets krav i forhandlingerne alvorligt, og at den virkelig realiserer den europæiske holdning på dette område og således endelig giver en progressiv regionalpolitik en chance.  ) Hr. formand, det er en særlig glæde for mig at holde min første tale i Europa-Parlamentet om noget, der betragtes som det væsentligste spørgsmål inden for den del af Det Forenede Kongerige, som jeg repræsenterer her i Parlamentet, nemlig Wales. En stor del af Wales har, som mange ved, opnået status som mål -område under programmet om strukturfondene. Det er helt klart, at mange i Wales forventer, at det europæiske strukturfondsprogram vil afhjælpe nogle af de problemer, som vi utvivlsomt vil møde. Der er stigende fattigdom i Wales, endnu mere end i Afgrunden mellem rige og fattige vokser. Derfor håber vi med strukturfondsprogrammet ikke blot at opnå en industriel omstrukturering, men også en mere overordnet forbedring af hele det økonomiske fundament inden for det pågældende område. Det, der er meget skadeligt for os, er opfattelsen af, at støttten fra strukturfondene skyldes regeringens succes. Det er desværre en sørgelig erkendelse af de store vanskeligheder, som Wales oplever. Derfor ønsker jeg at fremhæve nogle af de spørgsmål, som jeg mener, at Kommissionen skal fokusere mest på. Vi forventer, at Kommissionen tager sig af spørgsmål i forbindelse med additionsprincippet. Vi er utilfredse med, at tallene på en eller anden måde har været skjult i tallene for Det Forenede Kongerige. Vi forventer endvidere, at Kommissionen også sikrer, at der er "matched funding" til projekterne. Vi håber, at Kommissionen vil udfordre den britiske regering for at sikre, at den private sektor, der helt sikkert må være den største aftager af strukturfondsudgifter, inddrages på planlægningsstadiet. Endelig anmoder vi om, at Kommissionen sikrer, at pengene fra strukturfondene anvendes på en gennemsigtig måde. Alt for meget af det, der foregår i Parlamentet, er uigennemsigtigt. På dette område tror jeg, at Kommissionen kan være en rigtig god ven for Wales.  Hr. formand, vores udvalg behandler disse sager ud fra mange forskellige aspekter, og først taler jeg om aspektet forskning. Vi mener, at det er meget positivt, at ordføreren har taget forslaget fra vores udvalg om, at forskningsinfrastrukturen udbygges navnlig i samhørighedslande, ved at højskoler og læreanstalter placeres, således at de i højere grad kan komme indbyggerne i de mindre udviklede regioner til gode og gøre det lettere for veluddannede at blive boende på deres hjemegn, med i sine egne konklusioner. Dette er muligt gennem offentlige foranstaltninger, og den type decentralisering af de højere uddannelser er uden tvivl gavnlig politik for at opnå en mere ligelig udvikling. Et andet aspekt, som vi gerne vil påpege navnlig ud fra industripolitiske synspunkter, er, at vi gerne ville have haft, at Kommissionen ved planlægningen af samordning af strukturfonden og Samhørighedsfonden tager mere hensyn til påvirkninger fra vækst i anvendelsen af tjenester, elektronisk handel og Internet. Tidligere var fattigdom og rigdom i højere grad afhængig af erhvervsstrukturer. De regioner, hvor der var arbejdspladser i industrien, var rige, men i dag er disse regioner måske blevet til en belastning og er eventuelt fattige, så der også skal investeres i nye erhvervsområder, såkaldt elektronisk produktion og serviceproduktion, for de er fremtidens erhvervsområder. Dette har udvalget, som udarbejdede betænkningen, efter min mening ikke taget tilstrækkeligt højde for i sin egen betænkning, så på vegne af Udvalget om Industripolitik, Eksterne Økonomiske Forbindelser, Forskning og Energi påpeger jeg dette for Kommissionen. Til sidst havde vi som energiudvalg et ønske om, at støtten til vedvarende energikilder fra midlerne i Samhørighedsfonden og fonden til regionaludvikling var mere fremhævet, og at de den vej ved samordning kan øge anvendelsen af vedvarende energiformer, således at disse rigelige midler kan kompensere for energiprogrammernes utilstrækkelige finansieringsressourcer.  Hr. formand, jeg vil gerne takke fru Schroedter for hendes arbejde i forbindelse med betænkningen og forklare kollegerne, at jeg taler på vegne af min kollega, fru Flautre, som har fulgt dette for Udvalget om Beskæftigelse og Sociale Anliggender, men som desværre er syg. Jeg vil gerne henlede opmærksomheden på ændringsforslag og , som blev godkendt af Udvalget om Beskæftigelse og Sociale Anliggender, men ikke af Udvalget om Regionalpolitik, Transport og Turisme. Disse ændringsforslag omhandler socialøkonomi og behovet for at yde social risikokapital og støtte lokale ordninger økonomisk for at udvikle beskæftigelsesmuligheder og styrke social samhørighed. Parlamentet har tidligere opfattet socialøkonomien som en vigtig potentiel faktor til øget beskæftigelse. Ændringsforslagene afspejler også Parlamentets opfattelse af, at social udstødelse er et alvorligt spørgsmål, der bør behandles konstruktivt. Vi håber, at de personer, der overvejer at forkaste ændringsforslagene, har meget tungtvejende grunde, som de kan forklare Parlamentet og de borgere, som søger beskæftigelse. Fru Flautre henledte i sin betænkning også opmærksomheden på et område, hvor der er katastrofal mangel på - og kolossalt behov for - samordning. Kommissionens forslag henviser til de fire beskæftigelsessøjler og de fire aktionsområder for Den Europæiske Socialfond. Men mangelen på specifikke retningslinjer er særlig beklagelig, da idéen om at kæde støtte fra Den Europæiske Socialfond sammen med beskæftigelsesstrategien vil få virkning for første gang i programmet for - Man kan sige, at mangelen på retningslinjer giver det indtryk, at Kommissionen heller ikke har nogen idé om, hvordan man opnår maksimal samordning mellem støtten fra Den Europæiske Socialfond, der skal gennemgås efter / år, og medlemsstaternes årlige nationale planer for beskæftigelse. Vi håber, at Kommissionen kan forsikre os om, at der er tale om en forglemmelse, som nu tages op på en konstruktiv måde.  Hr. formand, hr. kommissær, mine damer og herrer, det forslag, som Kommissionen under udøvelse af sit mandat har forelagt, er et fornuftigt udgangspunkt for Udvalget om Landbrug og Udvikling af Landdistrikter. Men jeg vil gerne her fremhæve, at dette udgangspunkt gør os opmærksomme på de udfordringer, som vi står over for: at fastholde befolkningen i landområderne under de igangværende forandringer i de forskellige erhverv, fordi landbrugets betydning som indtægtskilde i landbrugssamfundet konstant mindskes. Dette i forening med de mangelfulde infrastrukturer og serviceydelser samt meget begrænsede og i bedste fald sæsonbestemte og lidet varierede beskæftigelsesmuligheder forstærker afvandringen i landområderne. Følgerne lader ikke vente på sig. Det er de unge, der forsvinder, de får uddannelser og finder arbejde uden for landområderne, hvilket har en ugunstig indvirkning på disse områder. Denne mangel på infrastrukturer er også en hindring for, at virksomheder etablerer sig, og at der kan opstå nye arbejdspladser. Det bør ikke glemmes, at landbrugsområderne udgør næsten / af Den Europæiske Unions område. Landbruget tegner sig kun for ,% af beskæftigelsen i EU. Hertil kommer, at tre fjerdedele af landmændene er deltidsbeskæftigede og har behov for solide supplerende indtægter. Et af de vigtigste og mest betydningsfulde mål, som vi skulle sættes os i Den Europæiske Union, er derfor at gøre en indsats for at oprette nye arbejdspladser i landområderne, som ikke er af landbrugsmæssig art, på områder som turisme i landbrugsområder, sport, kultur, genoprettelse af kulturarv, etablering, omdannelse af virksomheder, nye teknologier, tjenesteydelser osv. Selvom landbruget ikke længere er hovedaktiviteten, er erhvervet fortsat af væsentlig betydning, ikke kun når det gælder om at hindre en økonomisk og social opløsning i landbrugsområderne og opståen af nye spøgelsesbyer, men fordi landmændene spiller en vigtig rolle for forvaltningen af territoriet, opretholdelsen af biodiversiteten og beskyttelsen af miljøet. Derfor gå vi ind for en landbrugspolitik og en politik til udvikling af landdistrikterne, der hænger sammen med de mål, som vi har angivet, og vi går ind for, at landdistrikterne i begyndelsen af det århundrede bør være konkurrencedygtige og alsidige i landbrugsmæssig forstand og samtidig give plads til forskellige andre aktiviteter. Det er væsentligt at prioritere overordnede kriterier for den fysiske planlægning og for befolkningsbalancen og at tage hensyn til de konklusioner, som Udvalget om Landbrug og Udvikling af Landdistrikter er nået frem til på fem centrale områder, som kun delvist er blevet inddraget af Udvalget om Regionalpolitik, Transport og Turisme i punkt og Jeg vil slutte af med at bede Kommissionen om at tage disse fem punkter i betragtning, når konklusionerne om de fire søjler skal fastlægges, for jeg mener, at fastholdelsen af befolkningen i landdistrikterne bør være et af Den Europæiske Unions prioriterede mål.  Hr. formand, hr. kommissær, kære kolleger, jeg vil indlede mit indlæg med at takke for det arbejde, som fru Schroedter, ordføreren, har udført. Jeg synes, at det er et meget veludført arbejde. Og desuden vil jeg også takke hende for hendes vilje til dialog med resten af de politiske grupper, når der skulle findes kompromisformuleringer i forbindelse med strømmen af ændringsforslag, måske flere end forventet, men de afspejler i virkeligheden betydningen af den betænkning, vi behandler. For os er det vigtigt, at Kommissionen tager hensyn til de konklusioner, der vedtages i Parlamentet, som minimum ånden i dem, for på dette niveau kunne det synes, som om vi her udfører et nyttesløst arbejde, ren retorik. Men sandheden er, at vi mener, og det afspejles også i indholdet af konklusionerne, at Kommissionen skal tage hensyn til det, der vedtages i Parlamentet, hovedsagelig med henblik på midtvejsrevisionen af disse retningslinjer. I vores ændringsforslag har vi givet udtryk for den betydning, det har for os, at der skabes den nødvendige synergi mellem strukturfondene, Samhørighedsfonden og EF-initiativerne, således at de anvendes optimalt, med størst muligt udbytte, i forbindelse med den fremadskridende nedbrydning af uligheder mellem regioner og skabelsen af arbejdspladser, som, når alt kommer til alt, er de to vigtigste mål med de fonde, vi taler om. Og for at opnå en hurtigere og mere effektiv fremdrift i forfølgelsen af disse mål, mener vi, at det er nødvendigt, at de, der skaber arbejdspladser, de driftige og de, der i virkeligheden skaffer de nye kilder til beskæftigelse, nemlig iværksætterne, inddrages i dette initiativ. Især de små og mellemstore virksomheder skal inddrages i fordelingen af disse midler. Hvis det ikke bliver sådan, hvis iværksætterne føler sig udenfor, hvis iværksætterne ikke inddrages, ikke kun i forvaltningen, men også i modtagelsen af disse midler, vil vi være gået glip af en mulighed for at nå vores mål hurtigere. Det er også, for at vi kan nå vores mål, for at vi kan overvinde ulighederne mellem regionerne og finde kilder til beskæftigelse, vigtigt at satse stærkt på ny teknologi, transport- og kommunikationsnet og vedvarende energi. Og alt det - vel at mærke - med inddragelse af den private virksomhed, som ved en indsats i fællesskab med de offentlige myndigheder, hvor de supplerer hinanden og aldrig forhindrer eller udelukker hinanden, er den, der skaber velstand i samfundet og nye arbejdspladser.  Hr. formand, det er min pligt at minde min kollega, hr. Evans, om, hvorfor Wales faktisk har opnået status som mål -område. Årsagen er hans eget konservative partis tvivlsomme politik. Lad mig også minde ham om, at hans partileder, hr. Hague, overtrådte samtlige regler om additionsprincippet, da han var minister for Wales, og at dette gav anledning til et alvorligt brev fra kommissionær Wulf-Mathies vedrørende krav til regulering. Jeg kan fortælle, at den britiske regering er opmærksom på kravene om regulering i forbindelse med additionsprincippet og mål Jeg vil foreslå, at hr. Evans læser bestemmelserne. Min gruppe har udarbejdet omfattende ændringsforslag til begge betænkninger til forhandling i dag. Jeg vil gerne fokusere på væsentligheden af retningslinjerne. Målet er at etablere rammer og værktøj til støtte og forbedring af økonomisk reaktivering, at få den mest effektive udnyttelse af ressourcer inden for det bredest mulige partnerskab og at hjælpe disse regioner på fode igen, så de kan kobles fra den regionale respirator. Det er vigtigt at identificere kvalifikationer og potentiale for vores regioner i den højteknologiske sektor. Det er særlig vigtigt i lyset af rapporterne i medierne om, at Europa er ved at tabe terræn til USA inden for fremtidens højteknologiske industrier. Erfaringer med tidligere programmer kan også vise os, hvordan retningslinjerne ikke skal være. De skal ikke skabe yderligere bureaukrati. De skal ikke medføre ændring af prioriteter og politikker halvvejs gennem projektet med resulterende forsinkelser og underforbrug, især i lyset af det nye budgetkrav. Gennemførelsen af retningslinjerne kan ikke overlades til personlig fortolkning af tilfældige medarbejdere, hverken i Kommissionen eller i den offentlige tjeneste. Der skal være intern sammenhæng i Kommissionens generaldirektorater med behørig hensyntagen til Kommissionens programmers specifikke lokale og regionale aspekter. Konklusionen må være, at vi skal gøre en indsats for, at retningslinjerne er vidtrækkende, vejledende og fleksible for at støtte vores programledere og brugere og få maksimalt udbytte af vores nye reaktiveringsområder. Hvis vi kan skabe en ånd af foretagsomhed i vores fattige og struktursvage regioner, kan vi efterhånden få genskabt et miljø, der tiltrækker store investorer, og det er nøglen til fremtidig succes. Sådan vil vi måle retningslinjernes succes: Om EU's regionalpolitik med gode og præcise retningslinjer kan skabe nye muligheder og gøre det muligt for fattige og struktursvage regioner at bidrage til vækst og velstand i EU.  Hr. formand, kære medlem af Kommissionen, kære kolleger, jeg takker fru Schroedter for en god betænkning. Hun har sat sig godt ind i sagen og taget meget godt hensyn til de talrige ændringer, der er foretaget i betænkningen under udvalgsbehandlingen. Ordføreren har også helt rigtigt konstateret, at Parlamentet ikke er blevet hørt i tide med hensyn til retningslinjer. Nu er man kommet meget bagud i sagen. Forhåbentlig kan Parlamentets holdninger imidlertid stadig være til hjælp ved midtvejsevalueringen af programmerne og ved den praktiske gennemførelse. Med hensyn til tidspunktet er betænkningen under behandlingen blevet for omfattende. Der er indsamlet detaljer og også sådanne aspekter, som allerede har været fremlagt ved tidligere betænkninger. I denne fase er det vigtigst at koncentrere sig om at vurdere, hvordan Unionens regionalpolitik kan styres, uden at glemme, at det er hensigten at udjævne de regionale uligheder. Vores gruppe vil gerne påpege subsidiaritetsprincippet, medlemsstaternes ansvar, og hvor vigtigt det er, at de lokale aktører deltager i udarbejdelsen og gennemførelsen af programmerne. Det er specielt vigtigt at inddrage de små og mellemstore virksomheder i planlægningen og gennemførelsen af programmerne. Vores gruppe mener også, at det er vigtigt at tage mere hensyn til oversøiske og perifere områder, og vil gerne øge vekselvirkningen mellem byer og landdistrikter. Vi er imod et overdrevet formynderskab fra Unionen og medlemsstaters centralforvaltning og kræver reducering af bureaukrati, der har fået fodfæste i udarbejdelsen og gennemførelsen af programmerne. Effekten af projekter, der er gennemført ved hjælp af unionsstøtte, svækkes ofte ved en langsom beslutningstagning og kompliceret forvaltning. Der er ofte bevilget midler til projekter, som ikke har været til varig nytte for regionen. Projekterne skal have højere effektivitet, større fleksibilitet og give bedre resultater. Det har været interessant i forbindelse med udarbejdelse af betænkningen at føre forhandlinger om Unionens regionalpolitik i almindelighed. For os nye medlemmer var det første gang, og dette er en meget interessant proces. Betænkningen er rigtig god, og vores gruppe bakker den op.  Hr. formand, hr. kommissær, ærede kolleger, som bevis på, at Parlamentet endnu ikke har overstået stadiet som rådgivende og underordnet institution, kan den fremragende betænkning af Elisabeth Schroedter fra min gruppe ikke nå frem til plenarforsamlingen, fordi planerne for regionaludvikling for perioden - for områderne i mål allerede har ligget i flere måneder i Kommissionens kabinetter. Når man tager dette i betragtning, bør vi under alle omstændigheder fra Parlamentets side kræve, at fællesskabsstøttereglerne for den omtalte periode, før de bliver vedtaget, bliver undersøgt og sendt til forhandling her i Parlamentet netop i lyset af de retningslinjer, som vi i dag har fået forelagt, for vi finder det meget vigtigt, at de er i stand til at skabe beskæftigelse i de fattigste eller mindst udviklede regioner, idet vi også skal bidrage til at ændre de negative tendenser for de eksisterende uligheder i det europæiske samfund, og for at vi får et mere retfærdigt Europa.  Hr. formand, vi må aldrig glemme, at det overordnede og strategiske mål med strukturfondene og Samhørighedsfonden og med deres samordning er at opnå økonomisk og social samhørighed. Vi er forpligtede til at deltage i udarbejdelsen af retningslinjerne og også i evalueringen af resultaterne. Og det er, fordi vi er borgernes repræsentanter i Borgernes Europa og ikke kun i et staternes og regionernes Europa. Vi kan konstatere, at fondene er en nødvendig, men ikke tilstrækkelig, betingelse for at opnå økonomisk og social samhørighed. Hvis vi som eneste indikator tager bruttonationalproduktet pr. indbygger, kan vi tage fejl. Nogle kolleger har allerede talt om arbejdsløshed, om faldet i befolkningstallet. Det er nødvendigt at undersøge et antal indikatorer, der giver os mulighed for at se tilstanden og udviklingen i regionale samfund, som er dårligere stillet end andre. Af nogle betænkninger, som er blevet forelagt i Parlamentet i dag, fremgår det klart, at de mest gunstigt stillede europæiske regioner har fem gange mindre arbejdsløshed end de mindst gunstigt stillede regioner. Det forpligter Europa-Parlamentet, kommissæren og Kommissionen til at handle beslutsomt og strategisk. Jeg er enig i, at Europa-Parlamentet ikke har haft mulighed for - eller ikke har givet sig mulighed for, fordi det var i slutningen af valgperioden - at tale om retningslinjerne. Men jeg mener ikke, at betænkningen kommer for sent. Vi har brug for en samlet overvejelse, for at de nye mål -programmer og planerne for regionaludvikling, som er blevet udarbejdet, før retningslinjerne er operative, kan revideres og vurderes ordentligt. Det er nødvendigt at koordinere programmerne for de forskellige mål. Vi er alle enige om at anmode om, at Parlamentet midtvejs i disse programmers afvikling, når evalueringen af retningslinjerne skal gennemføres, kan være medaktør, for vi er borgernes repræsentanter. Borgerne kan ikke acceptere, at Den Europæiske Union træffer beslutninger på en måde, som i det mindste tilsyneladende er bureaukratisk. De har brug for, at den politiske dimension fungerer, at der er ansvarsbevidsthed, at der er kommunikation med borgerne. Det er det, vi i dag beder kommissæren om. Jeg vælger at tro, at han på baggrund af sin tidligere erfaring som regional formand vil være enig i at foreslå nogle indikatorer og en strategi til fordel for den økonomiske og sociale samhørighed og ikke kun for produktiviteten.  Hr. formand, jeg støtter betænkningens væsentligste forslag vedrørende administrationen af strukturfondene og Samhørighedsfonden for perioden - samt betænkningens væsentligste henstillinger, som omfatter følgende: Der skal altid være integrerede tiltag i forbindelse med anvendelsen af EU's struktur- og Samhørighedsfond. Det betyder, at der skal være et omfattende partnerskab mellem lokale myndigheder og nationale regeringer med hensyn til anvendelsen af disse fonde. Medlemsstater anmodes indtrængende om at lægge større vægt på integrerede strategier til at genoplive forholdet mellem byområder og landdistrikter. Det sidste punkt er af stor betydning. Selvom byfornyelse er meget vigtigt, skal der i vores politikker altid være en balance mellem byfornyelse og udvikling af landdistrikter. Vi ønsker ikke et Europa, der kun består af byer. Strukturfondene har spillet en vigtig rolle i udviklingen af både byområder og landdistrikter i lande i randområderne, hovedsagelig gennem opgradering af veje, vandbehandling og transportnet. Denne proces vil fortsætte i overensstemmelse med retningslinjerne for udgifterne fastsat af EU-lederne på topmødet i Berlin sidste år og støttet af Parlamentet under mødeperioden i maj. De vigtigste EU-programmer i , , og har bestemt medvirket til forbedringen af den økonomiske konkurrenceevne hos lande i randområderne og mål -områder i Europa. Det vigtigste nu er at konsolidere og fastetablere alle fremskridt, der hidtil er opnået. Det vil sikre, at lande i randområderneog de ultraperifere regioner - de fattige regioner i Europa - kan fungere tilfredsstillende i den nye eurozone og i det evigt voksende indre marked, hvor der er fri bevægelighed af varer, personer, tjenester og kapital. Afslutningsvis bør vi huske, at Den Europæiske Socialfond har spillet en vigtig rolle i forbindelse med at hjælpe de mindre privilegerede i vores samfund, mens de vigtigste infrastrukturprojekter har været støttet af Den Europæiske Fond for Regionaludvikling og Samhørighedsfonden. Den Europæiske Socialfond har forbedret vores regionale institutioner, finansieret vores efteruddannelsesprogrammer og iværksat omfattende ordninger til bekæmpelse af ungdoms- og langtidsarbejdsløshed, støtte til personer, der har forladt skolen tidligt, samt højere standarder for læse- og skrivefærdigheder hos voksne.  En anden ting, som jeg også gerne vil sige, er, at vi som ordførere for den generelle forordning ville foretrække, sådan som vi har bedt fru McCarthy om, hvis retningslinjerne blev tilføjet forordningen som et bilag. Desværre er dette ikke sket, men det er ikke hr. Berniés ansvar, det skyldes den tidligere Kommission. Jeg forklarer dette for at gentage Parlamentets indstilling. Det tredje, som jeg gerne vil påpege, er, at vi generelt er enige i retningslinjerne, for så vidt de ikke strider mod de bemærkninger, som vi er fremkommet med. De udgør en betydelig hjælp til medlemsstaterne. Og jeg vil især gerne betone den vægt, som udvalget lægger på bæredygtig udvikling, forøgelse af beskæftigelsen med vægt på lige muligheder samt på transportspørgsmålene. Personligt er jeg i hvert fald fuldstændig enig. Når det er sagt, vil jeg gerne som øbo udtrykke min bekymring over, at man undervurderer udviklingen på øerne. Man tillægger dem ikke den vægt, som man burde, og det er ikke første gang, at det sker. Det er en gammel historie i de fem år, hvor jeg har været medlem af Parlamentet, og jeg har berørt dette emne gentagne gange. Hr. kommissær, vi vil blive ved med at berøre det, for det står i artikel , stk. , i Amsterdam-traktaten, som taler om en samlet politik for øerne. Følgelig må Kommissionen nu undersøge dette specifikke spørgsmål. Desuden, hr. kommissær, er tiden nu endelig kommet til at gennemføre disse programmer, altså må medlemsstaterne også påtage sig deres ansvar og gøre deres arbejde godt. Hvad angår os her i Parlamentet, vil jeg gerne erindre om, at der findes en adfærdskodeks mellem Parlamentet og Kommissionen, som blev underskrevet i maj. Jeg er absolut sikker på, at denne kodeks vil blive overholdt, og at Parlamentet bliver orienteret om hele udviklingen af og detaljerne i programmernes gennemførelse.  Hr. formand, hr. kommissær, kære kolleger, det halvandet minut, jeg har til min rådighed, vil jeg først og fremmest bruge til at lykønske vores kollega Schroedter. Der er sikkert mange, der allerede har gjort det, men det er fuldt ud fortjent, for hun har været særdeles åben og lydhør over for forskellige forslag, og det er min opfattelse, at hendes modtagelighed har givet betænkningen den kvalitet, som vi ser i dag. Jeg vil tilslutte mig hendes beklagelse over, at Europa-Parlamentet på en måde er sprunget på den rullende vogn med hensyn til disse retningslinjer, eftersom forhandlingen med staterne i dag er på et så fremskredent stadium, at man ikke må tro, at denne betænkning vil have en omgående virkning, hvilket jeg beklager dybt. Derfor mener jeg, at man bør foregribe begivenhedernes gang og udarbejde retningslinjer for midtvejsrevisionen i eller endda påvirke den anden programperiode, der kommer efter Jeg vil gerne med få ord sige, at vi nu går ind i programperioden -, som ikke må blive en rutineperiode af den enkle og gode grund, at vi står over for to store udfordringer. For det første en harmonisering af de nationale politikker med hensyn til fysisk planlægning og regional udvikling. Bistand alene er ikke nok til at skabe udvikling, når infrastrukturen og det offentlige svigter. Vi må således stille os selv det afgørende spørgsmål: Hvordan kan vi sørge for, at Unionens politikker og de nationale politikker med hensyn til fysisk planlægning danner en helhed. For det andet udvidelsen, som naturligvis vil få betydelige budgetmæssige og geografiske konsekvenser. Dette er to arbejdsområder, som jeg opfordrer kommissæren til at beskæftige sig med, og som jeg anmoder om, at han indvier os i. Endelig vil jeg gerne - midt i denne periode med naturkatastrofer - rejse spørgsmålet om strukturfondenes anvendelse. Vi ved, at det er op til staterne at fordele en del af bevillingerne. Vi må undgå - som der er tendens til i staterne - at Europa forsvinder fuldstændigt. I dag beskyldes vi i meningsmålingerne og i pressen for at være fraværende, selvom vi rent faktisk finansierer en stor del af de nationale indsatser. Jeg mener, at vi skal blive bedre til at sige det højt og tydeligt. Jeg mener også, at vi må indføre en information eller kræve af staterne, at de informerer om den europæiske støtte, hver gang den mobiliseres for at udbedre skader, der skyldes naturkatastrofer eller ulykker.  Hr. formand, den prioritet, man giver de finansielle og monetære kriterier, øger den stigende ulighed i alle henseender. F.eks. mener franske eksperter, at det mest sandsynlige forløb i dag er en forøgelse af de regionale forskelle i alle medlemslandene. Imidlertid har strukturfondene bidraget til at bremse denne proces. Vores projekt om et Europa, der er koncentreret omkring opfyldelsen af de sociale behov, sigter mod en harmonisering af landene på højt plan med hensyn til levevilkår. En gennemførelse heraf vil ganske givet forudsætte en udvidet anvendelse af omfordelingsinstrumenter som strukturfondene. Vi foreslår navnlig en enhedskapitalskat, som vil gøre det muligt at forsyne de fonde, der anvendes med henblik på harmoniseringen af de sociale sikringssystemer og arbejdstidsnedsættelsen i hele Europa. Men Kommissionen, der skulle fremlægge retningslinjer, gør dette modstræbende og vagt. Den i dag fremlagte betænkning sætter politik i centrum igen. Den er et skridt mod en bæredygtig beskæftigelses- og udviklingspolitik. Derfor stemmer vi for den.  Hr. formand, også jeg vil gerne lykønske ordføreren med det glimrende arbejde, hun har udført. I de kommende år har Europa, som nu står over for udfordringen fra globaliseringen og fra udvidelsen med østlandene efter min mening mere end nogensinde behov for nogle egnede og præcise retningslinjer for planlægningen og relanceringen af sin økonomi. I den forbindelse må Europa som helhed og de enkelte medlemsstater hver for sig udnytte deres midler og muligheder bedst muligt, hvilket således også gælder de strukturfonde, der står til rådighed. For at kunne gøre dette er det nødvendigt med en Kommission, som ikke blot har gode hensigter, men som også skaber større klarhed i sine retningslinjer og gør den størst mulige indsats for at kontrollere medlemsstaternes anvendelse af disse midler. F.eks. har Italien i de senere år haft problemer med anvendelsen af strukturfondene, hvilket navnlig har skyldtes for meget bureaukrati, utilstrækkelig information samt en ringe inddragelse af de økonomiske og sociale aktører på lokalplan. Der er således to punkter, som jeg gerne vil henlede Kommissionens opmærksomhed på. For det første er det nødvendigt at gøre bedst muligt brug af samrådsproceduren som metode til koordinering og til inddragelse af alle de lokale og regionale aktører i beslutningerne, netop for at undgå ubalance og uligheder. For det andet er det nødvendigt med en sand forenkling af og gennemsigtighed i de administrative processer, som alt for ofte er unødigt lange og så komplekse, at det går ud over adgangen til fondene, hvilket navnlig de små og mellemstore europæiske virksomheder beklager sig over. Afslutningsvis vil jeg gerne sige, hr. formand, at det er ret alvorligt, at der i Kommissionens meddelelse er gjort så lidt ud af de regionale og lokale beskæftigelsespagter og ikke mindst af metoderne til bekæmpelse af arbejdsløsheden blandt kvinder og unge.  Hr. formand, jeg føler som min kollega, hr. Evans, en særlig glæde over at kunne holde min første tale i Parlamentet om dette meget vigtige spørgsmål, især da jeg repræsenterer en del af Det Forenede Kongerige, West Midlands, som tidligere har haft glæde af mål -støtte. Men betænkningen til forhandling i Parlamentet i aften er et førsteklasses eksempel på, hvordan vi, hvis vi ikke passer på, skaber idéer, der lyder fantastiske, men som ikke har den fornødne substans til at gavne de relevante personer. Hensigten med betænkningen er god, men den mangler - som så ofte i forbindelse med disse spørgsmål - tydeligt mål og grundlag for handling. Derfor foreslår min gruppe og jeg tre vigtige ændringsforslag og tilføjelser til teksten, ikke for at fjerne noget fra forslaget, men for at gøre det mere relevant for de personer, som det henvender sig til. Jeg vil gerne forklare vores tankegang. Vi er først og fremmest optaget af den rette anvendelse af strukturfondene og Samhørighedsfonden. Tidligere erfaringer viser, at vi som valgte repræsentanter for de europæiske skatteydere bør og skal kræve økonomisk redelighed og gennemsigtighed i fordelingen og revisionen af disse midler. Derfor ønsker vi med vores ændringsforslag og tilføjelser at "få noget for pengene" i forbindelse med uddeling af midler. Endvidere ser vi alt for ofte, at store beløb bruges på projekter, hvis udbytte nødvendigvis vil være uklart i begyndelsen af programperioden. Men der er ingen effektive måder, hvorpå man kan afslutte et projekt, der ikke er en succes, i midten eller afslutningen af perioden. Vores tilføjelser indeholder derfor en anmodning om praktisk mulige afslutningsstrategier, så vi ikke blot får den fornødne sikring mod fortsatte omkostninger, der oftest pålægges skatteyderne, men også undgår at smide penge ud af vinduet. Endelig anmoder vi om en ændring af balancen og metoden til fordeling af midlerne. Der bør fokuseres mere på den private sektor, som kan skabe økonomiske realiteter som et perspektiv i støtteligningen. I forbindelse med udvælgelsen af de projekttyper, der støttes, skal der fokuseres mindre på små indtægtsbaserede projekter, der er vanskelige at overvåge, og mere på kapitalordninger, hvor fordelene i de fleste tilfælde er tydelige. På den måde mindskes det ofte fremhævede behov for gennemsigtighed i forbindelse med anvendelsen af disse fonde og fristelsen til i det lange løb at trække unødvendigt på skatteyderne i de områder, hvor sådanne projekter forefindes, og Europa-Parlamentet kan vise, hvor alvorligt det ser på behovet for en sådan reform. Hvis disse ændringer til betænkningen støttes af Parlamentet i dag, mener jeg, at vi vil være endnu et skridt nærmere opnåelsen af de historiske målsætninger, som fondene blev etableret med henblik på, nemlig - økonomisk - støtte af Den Europæiske Unions dårligt stillede områder, der har behov for at opnå en anstændig levestandard, ikke ved at vi giver dem en håndøre, men en "håndsrækning". Jeg vil gerne anmode Parlamentet om at støtte disse ændringer.  . Hr. formand, hr. kommissær, ærede medlemmer, jeg vil også gerne gratulere ordføreren for hendes betænkning, som er et møjsommeligt og seriøst stykke arbejde. Der hersker ikke nogen tvivl om, at EU's strukturpolitikker og samhørighedspolitik udgør de basale redskaber til at skabe forudsætningerne for udvikling og for at formindske de økonomiske og sociale uligheder mellem regionerne, som til trods for de skridt, som allerede er taget, fortsat ligger på et højt niveau. I forbindelse med arbejdsløsheden på et uacceptabelt højt niveau. For at målene for disse politikker i højere grad kan nås, er det nødvendigt at koordinere dem og organisere dem på basis af godt gennemarbejdede, man kunne sige kloge, retningslinjer. Vi må ikke glemme, at det er tydeligt for den europæiske borger, når disse politikker er effektive, for han kan straks se en forbedring af sin livskvalitet. Vi må ligeledes heller ikke glemme, at vi bør lægge særlig vægt på de fjerne egne og øerne i EU, for de møder fundamentale forhindringer i deres økonomiske og sociale udvikling på grund af deres geografiske placering, medmindre naturligvis Kommissionen har til hensigt at bygge broer eller undersøiske tunneller og forbinde dem med det europæiske fastland. Til sidst vil jeg gerne betone, at strukturpolitikkerne generelt bør være mere smidige, så de kan tilpasses de ændrede forhold og svare til de nye udfordringer og muligheder, som dukker op med det nye årtusindes komme, i forbindelse med hvilket jeg ønsker alle alt godt.   . Hr. formand, fru Schroedters betænkning indeholder uden tvivl mange vigtige bemærkninger, og jeg vil gerne komplimentere hende med den. Men jeg er af den mening, at vi i højere grad burde være mere urolige over retningen og resultaterne af Fællesskabets regionalpolitik. Sagt ganske kort, så falder den uhyrlige massearbejdsløshed ikke, men tværtimod skærpes den yderligere inden for rammerne af strukturpolitikken. Landbrugsøkonomien og landbrugsområderne lider uoprettelig skade af den førte regionalpolitik med dramatiske følger for beskæftigelsen i landdistrikterne og for bøndernes livsbetingelser, især i Syden. De regionale uligheder uddybes dramatisk inden for medlemsstaterne. Hvis vi betragter dataene i den sjette rapport, vil vi se uhyrlige afvigelser med hensyn til regionale uligheder gennem de sidste år. Man har kun vist ganske lille, om overhovedet nogen som helst, opmærksomhed på de uhyrlige problemer i Unionens øegne, hvor mangler inden for infrastruktur, transport, kommunikation og energi fører støt til en affolkning. Ansvarlig for alle disse ting er såvel Unionens regional- som den mere generelle økonomi- og socialpolitik. Store dele af Unionens borgere fordømmer intenst denne politik som farlig og folkefjendsk. De nye retningslinjer bevæger sig desværre i samme retning, og der er intet, der tyder på, at den kan ændres med disse retningslinjer.  Hr. formand, kære kolleger, jeg beder Dem om lov til at sige et par ord for at understrege to punkter, som disse betænkninger minder os om, og som har en væsentlig strategisk betydning for den opfattelse, vi har af Unionen. Det første er den væsentlige og centrale betydning, som vi stadig tillægger princippet om økonomisk og social samhørighed. Og vi giver udtryk for bekymring på grund af meddelelser om, at betydningen af dette mål bliver mindre i Kommissionens bevidsthed. Vi synes fortsat, at økonomisk og social samhørighed er et centralt mål for Unionen. For det andet er jeg enig i de ting, som en kollega allerede har sagt om spørgsmålet om øerne, og jeg vil også gerne henlede opmærksomheden på regionerne i Fællesskabets yderste periferi. Det ville glæde os i fremtiden at se mere vovemod i behandlingen af spørgsmålet om regionerne i Fællesskabets yderste periferi, som det i mit land er tilfældet med Acorerne og Madeira. Jeg benytter denne lejlighed til at spørge Kommissionen, om den kan forklare os baggrunden for forsinkelsen i Kommissionens beretning om regioner i Fællesskabets yderste periferi, som Parlamentet har ventet på i temmelig lang tid.  Hr. formand, først tak til ordføreren, også for den beredvillige optagelse af vores idéer i betænkningen. Hr. formand, mine ærede damer og herrer, hr. kommissær, ved hjælp af retningslinjer skal medlemsstaterne tilbydes en orientering om, hvordan de når reformmålene inden for rammerne af programmeringen. Kommissionens mål i den forbindelse er imidlertid imod dets eget krav om orientering snarere et udbudskatalog over mulige foranstaltninger på de politiske områder. At angive retningen og foretage prioriteringer er dog dens egentlige hensigt. Jeg er enig med ordføreren i, at Kommissionens dokument desværre indeholder for få henstillinger til medlemsstaterne vedrørende forenkling af forvaltningsstrukturerne, og jeg understreger krav som koncentration under forhandlingerne om støtte til et gunstigt område for arbejdsintensive små og mellemstore virksomheder, om en klar målsætning for alternative finansieringskilder inklusive bestemmelser om risikovillig kapital og privat finansiering, om iværksætterydelse inklusive ny informationsteknologi samt om investeringer på innovative områder. Min særlige støtte gælder et ændringsforslag fra min gruppe til nr. , der skal sikre en rimelig inddragelse af den private sektor ved planlægningen og gennemførelsen af projekter. Det ville glæde mig, fru Schroedter, hvis De ville medtage dette ændringsforslag under aspektet om nærhed i Deres positive betragtninger.  Hr. formand, hr. kommissær, i Udvalget om Beskæftigelse og Sociale Anliggender var vi enige i det synspunkt, at det var strategisk og meget vigtigt at støtte de tiltag i strukturfondene og Samhørighedsfonden, der arbejder for at forbedre beskæftigelsesmulighederne for de arbejdsløse og for lighed mellem kvinder og mænd. Desværre er dette synspunkt ikke inddraget i den udmærkede Schroedter-betænkning til trods for, at der er mange beviser på - og det vil vi se senere i Berend-betænkningen - at fondene rent faktisk hjælper de mindre udviklede regioner glimrende med at mindske den afstand, der adskiller dem fra de mere udviklede regioner i Europa. De har vækst, men regnet i BNP. Deres konkurrenceevne øges, men velstandsstigningen når ikke ud til alle, for beskæftigelsen stiger ikke, og der er stadig forskel på beskæftigelsesmulighederne i de forskellige regioner. Hr. kommissær, læs udtalelsen fra Udvalget om Beskæftigelse og Sociale Anliggender, og giv den høj prioritet, for dette er borgernes store problem. Tag ved revisionen, ved tildelingen af midler, strategisk hensyn til beskæftigelsesbehovene, for det er, når alt kommer til alt, hvad strukturfondene og Samhørighedsfonden kræver.  . Hr. formand, det er nødvendigt, at retningslinjerne kan lede programmerne for denne kritiske syvårige periode - i rigtig retning og styrke deres effektivitet, så en bæredygtig udvikling, en styrkelse af beskæftigelsen især for kvinderne og de unge endelig kan blive praksis, og så vi kan sikre en balance mellem økonomi-, social- og miljøpolitikken. Det er særligt vigtigt, at vi gør noget ved de skærpede problemer i byerne, at vi bevarer beskæftigelsen på landet, at vi styrker landdistrikterne, og selvfølgelig at vi skaber lige udviklingsbetingelser for øerne i EU, og naturligvis for de græske øer, som udgør halvdelen af Unionens øer, sådan som der står i artikel i Amsterdam-traktaten. Samhørighedspolitikken skal styrkes yderligere, for et Europa med voldsomme uligheder i levestandarden mellem de forskellige egne er hverken troværdigt eller levedygtigt.  Hr. formand, ærede parlamentsmedlemmer, jeg har med stor interesse og opmærksomhed lyttet til de til tider kritiske bemærkninger og forslag, som mange blandt Dem netop har fremsat i Deres indlæg i forbindelse med fru Schroedters betænkning. Alle forstår - fru ordfører, mine damer og herrer - grundene, fristerne - det vender jeg tilbage til om et øjeblik - men uanset disse frister eller forsinkelser mener jeg på vegne af Kommissionen, eftersom det er nu, vi forhandler om denne betænkning, at den kommer i rette tid, hvad angår retningslinjerne for -, fordi det er nu, vi indleder den nye regionale programmeringsperiode. Fru ordfører, De mindede med rette om, at selvom det primært er medlemsstaternes og regionernes opgave at fastsætte deres egne prioriteter med hensyn til udvikling, kræves det i de programmer, som Den Europæiske Union medfinansierer, at der også tages hensyn til Fællesskabets hovedmålsætninger i den udformning, de forhandles og vedtages her i Europa-Parlamentet med henblik på at fremme den økonomiske og sociale samhørigheds fællesskabsdimension, som mange af Dem kraftigt har understreget. Mine damer og herrer, jeg vil gerne vende tilbage til retningslinjernes rolle og struktur, inden jeg kommenterer de vigtigste bemærkninger og den kritik, som De, fru ordfører, eller De, mine damer og herrer, har fremsat. Med hensyn til retningslinjernes struktur og rolle mindede hr. Hatzidakis, ordføreren og fru McCarthy om, at disse retningslinjer har til formål at hjælpe de nationale og regionale myndigheder i udarbejdelsen af deres programmeringsstrategier for strukturfondenes mål , og og deres sammenkædning med Samhørighedsfonden. Det drejer sig om at fremlægge Kommissionens prioriteter, der bygger på erfaringen fra iværksættelsen af programmerne, såvel som de aktuelle fællesskabspolitikker, der er forbundet med strukturpolitikken. Og formålet er netop, at disse prioriteter kan bidrage til en bedre anvendelse, til en optimal og effektiv anvendelse, som flere blandt Dem har ønsket, af fællesskabspolitikkerne, herunder, hr. Bradbourn, ved i rette tid at anvende resultatsreserven, som navnlig har til formål at fremme en optimal og effektiv anvendelse af de offentlige europæiske midler. Og når jeg taler om en optimal anvendelse, mener jeg både på nationalt og regionalt niveau. Derfor, hr. Seppänen, når jeg her taler om det nationale niveau, taler jeg ligeledes om forbindelsen til Samhørighedsfonden. Dette er målene for disse retningslinjer. Med hensyn til indholdet drejer retningslinjerne - som De ved, mine damer og herrer - sig om tre strategiske prioriteter, som Deres ordfører meget klart og samtidig med megen iver, der skinnede igennem ved hendes fremlæggelse, har mindet om. Den første prioritet er forbedring af konkurrenceevnen i de regionale økonomier for at skabe det størst mulige antal varige arbejdspladser inden for alle sektorer, men navnlig i den private sektor, som hr. Berendt sagde. Konkurrenceevnen i de regionale økonomier, i alle regionale økonomier og især, hr. Evans, i Wales, men ikke kun i Wales. Og jeg vil gerne tilføje, eftersom flere blandt Dem for et øjeblik siden igen fremhævede dette, som De mener bliver glemt, økonomierne i de europæiske regioner, der møder forhindringer på grund af deres fjerne beliggenhed, hvad enten det drejer sig om randområder, øregioner eller naturligvis regionerne i Fællesskabets yderste periferi, der er de mest isolerede. I denne forbindelse vil jeg gerne sige til hr. Ribeiro e Castro, som har rettet en forespørgsel til mig, at Kommissionen - som jeg skrev til myndighederne i alle regionerne i den yderste periferi - har ansøgt om nogle ugers ekstra frist med hensyn til offentliggørelsen af den ventede rapport. Vi modtog først temmeligt sent memorandummet fra de forskellige myndigheder i randområderne, dette er ikke nødvendigvis en undskyldning, men det er en forklaring. Vi skal således tage disse memorandummer i betragtning og udføre et meget seriøst arbejde. Jeg deltog selv i et møde med regionerne i Fællesskabets yderste periferi den november, og vi vurderede inden for kommissærkollegiet, at vi havde brug for nogle ekstra uger til at udarbejde en rapport, der lever op til de meget alvorlige og omfattende problemer i samt forventningerne hos disse regioner i Fællesskabets yderste periferi, og jeg takker for Deres forståelse i denne forbindelse. Dette var, hvad jeg ville sige om den første prioritet, nemlig konkurrenceevnen i de regionale økonomier. Den anden prioritet, som mange blandt Dem har understreget, bl.a. hr. Puerta, men også mange andre - og jeg opstiller i øvrigt ikke prioriteterne i en prioriteret rækkefølge - omhandler social samhørighed og beskæftigelse, bl.a. ved en bedre udnyttelse end tidligere af de menneskelige ressourcer. Mine damer og herrer, en situation, hvor man kan konstatere, at skellene mellem landene i Unionen mindskes, hvilket i øvrigt er et bevis på Samhørighedsfondens effektivitet og anvendelighed, men hvor man samtidig kan konstatere, at forskellen mellem de - rigeste og de - fattigste eller dårligst stillede regioner med hensyn til arbejdsløshed øges - ordføreren gør opmærksom på dette - kan ikke retfærdiggøres eller accepteres. For mit vedkommende - med hensyn til min opfattelse af den europæiske opbygning og navnlig den regionale udviklingspolitik - er det en situation, som jeg ikke kan tolerere, og det er min hensigt - i den udstrækning det er mig muligt og med støtte fra Dem - at stille alle de bevillinger, jeg har ansvaret for, til rådighed for en højere grad af social, menneskelig og territorial samhørighed, således at der ikke opstår det, jeg på et tidspunkt over for Dem kaldte et Europa med to hastigheder, et Europa med rige kvarterer og fattige forstæder. Det tredje mål er udvikling af byområder og landdistrikter med henblik på en afbalanceret territorial udvikling. I øvrigt tages der i retningslinjerne hensyn til to horisontale principper: udviklingen af landdistrikter og - fru ordfører - i forbindelse med udviklingen af landdistrikterne omtaler jeg også spørgsmålet om en bæredygtig transportsektor, som længe har optaget mig personligt - især på det tidspunkt, hvor jeg var miljøminister i mit hjemland - og dernæst princippet om lige muligheder for mænd og kvinder samt den europæiske strategi for beskæftigelse og rammerne for Den Økonomiske og Monetære Union. Endelig, og for at svare på de bekymringer, som nogle blandt Dem har givet udtryk for - navnlig Dem, fru ordfører - mindes der i disse retningslinjer om vigtigheden af samt definitionen på de integrerede strategier til udvikling eller omstilling, der blandt alle disse prioriteter giver den største chance for synergierne, for de trufne forholdsregler og for oprettelsen af et decentraliseret partnerskab. De er bekymret over det, som kunne fremstå som en manglende reference til dette partnerskab, men dette fremgår tydeligt på side i disse retningslinjer, og jeg vil gerne minde om - eftersom De opfordrer mig hertil - at for mit vedkommende er dette partnerskab - og jeg har været en drivende kraft i en region i mit hjemland tilstrækkeligt længe til at sige det ærligt - et redskab og en forstærkende effekt til den regionale forståelse, hvad enten det drejer sig om den offentlige sektor - de folkevalgte, ungdomssektoren, foreningerne - eller den private sektor. Et decentraliseret partnerskab, og jeg kommer naturligvis ind på dette emne for at svare fru Angelilli, de regionale pagter, som er et af midlerne for dette decentraliserede partnerskab. Dette er grunden til, at retningslinjerne er inddelt efter tematiske prioriteter, for de skal tages i betragtning i forbindelse med hvert enkelt mål på forskellige niveauer alt efter medlemsstaternes og regionernes specifikke situationer. Jeg vil gerne nu svare hurtigt på nogle af de bemærkninger, De har fremsat, mine damer og herrer, for det første om proceduren. Det er sandt, at høringen af Europa-Parlamentet skete på et sent tidspunkt. Tillad mig at minde om, at da retningslinjerne var vedtaget som udkast af Kommissionen i februar , blev de ifølge en ny procedure, der skulle lette fremsættelsen af kommentarer til denne tekst, øjeblikkeligt forelagt Europa-Parlamentet af min forgænger Monica Wulf-Mathies. Men på grund af det kommende valg til Europa-Parlamentet kunne Parlamentet ikke behandle retningslinjerne før efter den endelige vedtagelse af teksten i juli Jeg vil, mine damer og herrer, her blandt Dem gerne forsikre Dem om, at Deres bemærkninger vil blive taget i betragtning i forhandlingerne om programmerne, som kun lige netop er indledt for størstedelen af medlemsstaternes vedkommende - det var hr. Hatzidakis, der havde et spørgsmål i denne forbindelse. Jeg kan desuden forsikre Dem for, at når Kommissionen vedtager retningslinjer med henblik på det, man kalder midtvejsrevisionen, som det fastsættes i forordningen, vil der ligeledes blive taget hensyn til Europa-Parlamentets synspunkter, som er udtrykt i denne betænkning. Og nu til indholdet. Med hensyn til retningslinjernes rolle, fru ordfører, har De understreget, at det er inden for denne ramme, at man skal fremsætte retningslinjer for et bestemt antal europæiske mål, der ofte er meget præcise. Jeg vil ikke opremse alle: iværksættelsen af tværsektorielle politikker, en øget effektivitet i forbindelse med anvendelsen af offentlige midler, hjælp til de forskellige partnere, så de sammen kan udarbejde de regionale og nationale programmer osv. Kommissionen bemærker sig dette, men flere af disse retningslinjer eller disse spørgsmål henhører snarere under andre dokumenter, f.eks. Vademecum eller det metodologiske arbejdsdokument. Jeg vil gerne som afslutning koncentrere mig om visse forespørgsler, som De har gentaget, fru ordfører. Jeg tænker f.eks. på idéen om, at retningslinjerne ikke er tilstrækkeligt specifikke i deres anbefalinger. Dette slås fast i Deres betænkning, men forhandlingsperspektiverne sidste forår skal tages i betragtning i denne forbindelse. Kommissionen har holdt fast ved selve teksten i artikel i forordningen om vedtagelse af generelle bestemmelser for strukturfondene, hvori det fastsættes, at disse retningslinjer skal give medlemsstaterne "generelle og vejledende retningslinjer vedrørende relevante og aftalte fællesskabspolitikker". Dette er et citat fra selve teksten. Desuden kan retningslinjerne ikke erstatte programmeringen eller de forudgående vurderinger, som skal tjene til at præcisere programmernes effektivitet og prioriteter. De nævner dernæst, fru ordfører, retningslinjerne for udvikling af landdistrikter og byområder, idet De understreger, at der ikke skulle være taget tilstrækkeligt hensyn til udviklingen af byområder. Jeg mener, at det modsatte er tilfældet. Jeg vil gerne understrege over for Dem, at Kommissionen tillægger og vil tillægge denne bydimension i samhørighedspolitikken stor betydning. Jeg har desuden for nyligt haft lejlighed til at give udtryk for dette over for alle ministrene med ansvar for byplanlægning på et møde i Tampere. Hvad angår udviklingen af landdistrikter, som flere blandt Dem har nævnt, og navnlig fru Redondo Jiménez, opfylder retningslinjerne den dobbelte målsætning, som ordføreren nævner: en stærk landbrugssektor, der er forbundet med en øget konkurrenceevne i landbrugszonerne, men også bevarelsen af miljøet og af landdistrikternes arv i Europa. Det skal dog understreges, at de retningslinjer, som vi taler om, kun vedrører de strukturfonde, for hvilke mål og især har landbrugets forskellighed som prioritet. Imidlertid med hensyn til denne balance i landbruget er der også, og det må vi ikke glemme, den nye politik til udvikling af landdistrikterne, der er medfinansieret af EUGFL "Garantifonden", hvis rolle det er at fremme den europæiske landbrugsreform og støtte den multifunktionelle dimension i landbruget. Jeg vil blot på dette stadium sige, at jeg ønsker, at den medtages i programmeringen for landdistrikterne inden for mål , ligesom EUGFL's "retningslinjer" er det for regionerne inden for mål Under alle omstændigheder har jeg indset, hvor opmærksomt Udvalget om Landbrug og Udvikling af Landdistrikter er i denne forbindelse. Inden jeg afslutter, vil jeg gerne sige til hr. Savary, at vi i morgen skal have en specifik debat om konsekvenserne af den storm, der især har ramt Frankrig, Tyskland og Østrig i de seneste uger, samtidig med at vi igen med min kollega, fru de Palacio, drøfter de erfaringer, vi kan drage i forbindelse med den olieforurening, der har ramt de franske kyster. Jeg vil altså, hvis De tillader det, hr. parlamentsmedlem, vente med at indvie Dem i min holdning, men jeg tilslutter mig i stor udstrækning Deres anbefaling med henblik på at bekæmpe denne sorte tidevandsbølge i medfør af mål Jeg minder om, at Kommissionen i morgen vil godkende kortet til støtteinddeling i medfør af mål for Frankrig, Sverige, Østrig og Luxembourg. Vi får således et arbejdsredskab, bl.a. med henblik på en stor del af de departementer, der er ramt af stormen. Det er i øvrigt af denne grund, at jeg personligt i overmorgen tager til to franske departementer, som er blevet hårdt ramt af uvejret. Som konklusion vil jeg, idet jeg takker Dem for Deres forståelse, hr. formand, også takke Dem, fru ordfører, for kvaliteten af Deres arbejde og for det arbejde, Deres udvalg har udført, og sige, at jeg - på trods af nogle få uoverensstemmelser i vurderingen af retningslinjernes rolle - det har vi talt om, og jeg har forsøgt at belyse min holdning - er meget glad for Europa-Parlamentets støtte til Kommissionens udarbejdelse af retningslinjerne, der er forelagt medlemsstaterne med henblik på udarbejdelsen af deres egne programmer. Dette kan kun styrke dette koncept, der er baseret på et vist antal gode praksiser, der er draget af erfaringen fra programmerne - Jeg synes, at dette lover godt for samarbejdet mellem vores to institutioner her ved begyndelsen af programperioden -, for en god fælles arbejdspraktik, der er styrket, hr. Hatzidakis, af den respekt, over for hvilken jeg er meget lydhør, og for den adfærdskodeks, der er forbinder vores to institutioner.  Forhandlingen er afsluttet. Afstemningen finder sted i morgen kl.  Den socioøkonomiske situation og regionaludviklingen i Unionen Næste punkt på dagsordenen er betænkning af Berend for Udvalget om Regionalpolitik, Transport og Turisme om den sjette periodiske rapport om den socioøkonomiske situation og regionaludviklingen i Den Europæiske Union - C-/ - /).  Hr. formand, hr. kommissær Barnier, mine ærede damer og herrer, kære kolleger, den sjette periodiske rapport indeholder en omfattende og detaljeret beskrivelse af den økonomiske og sociale situation i Unionens regioner og deres udviklingstendenser og udgør efter min mening et solidt grundlag for opstilling af strukturpolitiske prioriteringer på unionsplan. Rapporten viser, at der - målt på bruttonationalproduktet pr. indbygger - har fundet en indhentningsproces sted i de fattigste regioner, og at denne proces fortsætter. Dette skyldes for en stor del strukturfondene, selvom forskellen mellem de fattigste og de rigeste områder fortsat er betydelig. Der har allerede fundet en harmonisering af levevilkårene sted ved hjælp af de europæiske strukturfonde. Afstanden for det gennemsnitlige bruttonationalprodukt er på år reduceret med %. De, der er særligt ramt - naturligvis i positiv forstand - er de fire samhørighedslande og de fem nye tyske delstater. Desværre skete denne udvikling i Europa hovedsageligt ved en stigning i produktiviteten og kun i ringe grad ved en stigning i beskæftigelsen. Derfor opfordrer vi Kommissionen og medlemsstaterne til også at give foranstaltningernes beskæftigelsesmæssige virkning passende opmærksomhed fremover. En stor del af overførselsbetalingerne blev og bliver anvendt til rationaliserings- og moderniseringsinvesteringer med det formål at forbedre arbejdsproduktiviteten. Det har dog dæmpet beskæftigelseseffekterne af strukturpolitikken tilsvarende. Dette er ingen vurdering, men i første omgang blot en konstatering. Rapporten dokumenterer imidlertid, at regionale forskelle på arbejdsmarkedet endda er blevet yderligere skærpet. I de svageste regioner udgør arbejdsløsheden i dag %. For år siden var den % lavere, altså %. Og i de bedste regioner, for også at nævne dem, har vi i dag en gennemsnitlig arbejdsløshed på ,%, for år siden på ,%, altså en stigning på kun ,%. Af rapporten fremgår det tydeligt, at % af arbejdsløsheden er strukturel arbejdsløshed. Derfor skal, og det er en konklusion af denne rapport, støtten til erhvervslivets konkurrenceevne, støtten til infrastruktur tæt på erhvervslivet stå i centrum for strukturpolitikken. Her er rækkefølgen også lig med rangfølgen. I den forbindelse - det skal siges i tilslutning hertil - skal ikke mindst foranstaltningerne til omskoling og efteruddannelse af arbejdskraften nævnes. Desuden skal der lægges større vægt på en styrkelse af igangsætterpotentialet i små og mellemstore virksomheder, og tjenesteydelserne for SMV skal videreudvikles. En anden konklusion i rapporten lyder, at støtteforanstaltninger skal afstemmes med den meget varierede støtte til mellemstore virksomheder og med henblik på etablering af nye virksomheder i overensstemmelse med en effektiv anvendelse af støttemidlerne. Et meget vigtigt punkt efter min mening. Som resultat af denne rapport gør vi Kommissionen opmærksom på, at det retlige grundlag for et samarbejde mellem regionerne og medlemsstaterne og tiltrædelseslandene skal forbedres, og henviser til den særlige og nødvendige budgetkonsolidering som forudsætning for succes for Den Økonomiske og Monetære Union og udvidelsen mod øst. Vi opfordrer de medlemsstater, der endnu ikke har indgivet noget fyldestgørende kort over et egnsudviklingsområde, til at gøre det omgående, og forventer naturligvis også af Kommissionen, at den hurtigt kontrollerer de operationelle programmer for regionerne for den nye støtteperiode fra til i lyset af resultaterne fra den sjette periodiske rapport og gør alt for, at denne støtteperiode kan begynde ordentligt og på stedet uden tidsmæssig forsinkelse.  Hr. formand, hr. kommissær, kære kolleger, denne sjette periodiske rapport om den socioøkonomiske situation og regionaludviklingen i Den Europæiske Union markerer et nyt skridt i forbindelse med analysen af regionale oplysninger og belyser de fremskridt, der er gjort inden for dette område siden den femte periodiske rapport. Dog mener jeg, at henvisningen til en egentlig konvergens med hensyn til regional udvikling i Europa giver en lidt ufuldstændig opfattelse af situationen, og det er desværre ofte det budskab, der gentages i pressen og i visse taler. I Kommissionens rapport sættes denne konstatering i høj grad i perspektiv, bl.a. når rapporten omtaler den socioøkonomiske situation i visse dele af Unionen, der ligger mig særligt på sinde. Jeg taler her om de franske oversøiske departementer og mere generelt om regionerne i Fællesskabets yderste periferi. I denne forbindelse glæder jeg mig over, at Udvalget om Regionalpolitik, Transport og Turisme har vedtaget et af mine ændringsforslag, der opfordrer Kommissionen til - i sin næste rapport om samhørighed - i et særligt afsnit at behandle de særtilfælde, som regionerne i Fællesskabets yderste periferi udgør, og mere præcist foretage en undersøgelse af konsekvenserne af de foranstaltninger, der snart skal vedtages i medfør af den nye artikel , stk. , i Amsterdam-traktaten. Endelig forekommer det mig, at den sjette periodiske rapport fremsætter interessante argumenter med henblik på et sandt bæredygtigt og afbalanceret udviklingsprojekt for Europa, bl.a når den sammenfatter vigtigheden af forholdet mellem det centrale Europa og områderne i den yderste periferi. Selvom Kommissionen stadig tøver med at sige dette lige ud, viser dens periodiske rapport, hvor vigtigt det er at fremme en flersidet udvikling af det europæiske territorium gennem Unionens strukturpolitikker og inden for rammerne af det skridt, der er taget af ENS.  Hr. formand, De Europæiske Socialdemokraters Gruppe i Parlamentet er enige i den betænkning, som hr. Berend netop har forelagt, og den lykønsker forfatteren med såvel konklusionernes kvalitet som hans fleksibilitet, der har gjort det muligt at indarbejde ændringsforslag fra de forskellige grupper under udvalgsarbejdet. Det er værd at huske på, at Den Europæiske Unions samlede konkurrenceevne i øjeblikket er % af USA's, og at dette tal kun kan forbedres, hvis tallene for vores konkurrencedygtige enheder, som er regionerne, bliver bedre, og det tillige i en tid, hvor den teknologiske udvikling, den økonomiske globalisering og vores problemer, udvidelsen og den fælles valuta, kræver, at regionerne, men også virksomhederne og de enkelte mennesker, er mere konkurrencedygtige. Den sjette rapport fra Europa-Kommissionen indeholder meget værdifulde konklusioner. Jeg opridser to af dem, ordføreren har allerede mindet om dem, en positiv og en negativ. Den første er, at der er opnået store fremskridt i den territorielle og sociale samhørighed i hele Unionens område, og at fællesskabsbidragene har været en vigtig, om end ikke altafgørende, faktor for formindskelsen af de regionale uligheder. Den negative er, at den store indsats, der er gjort, var mere effektiv, hvad angår tilnærmelsen af BNP og produktiviteten i de europæiske regioner, end hvad angår deres beskæftigelsesniveau. Det er derfor nødvendigt at knytte den strukturelle finansiering tættere sammen med skabelse af arbejdspladser. Det, hr. kommissær, er det første bud for den kommende periode. Jeg anmoder derfor, hr. formand, mine ærede kolleger om at vedtage denne betænkning, og jeg anmoder, ligesom andre kolleger har gjort det, Kommissionen om at være meget opmærksom på konklusionerne om dens sjette periodiske rapport i forbindelse med programmeringsperioden -  ) Hr. formand, ærede kommissionsmedlem, ærede kolleger, til at starte med vil jeg takke ordføreren for et godt arbejde og også for nøgtern hensyntagen til ændringsforslag under udvalgsbehandlingen. Den sjette periodiske rapport skaber grundlag for evaluering af gennemførelsen af målsætninger for Unionens regionalpolitik. Rapporten viser, at væksten trods alle bestræbelser er ulige. En særdeles hurtig vækst fortsætter i de centrale dele af Europa. Den hurtige vækst i de stærkeste centre ligger fortsat over EU­gennemsnittet, mens flere østeuropæiske og nordlige regioner udvikler sig betydeligt langsommere. Nu er der behov for en dybtgående analyse af, hvorfor regionalpolitikken ikke skaber det ønskede resultat i alle regioner. Er årsagen bureaukrati, eller er der ikke taget tilstrækkelig højde for forskelle mellem regionerne, lange afstande, for koldt eller for varmt klima, tynd befolkning og barske forhold? Hvordan kan Unionen leve op til udfordringerne fra den globale udvikling, således at de svagest udviklede regioner kan holde trit med udviklingen? Det er også vigtigt at gøre rede for virkningerne af unionsudvidelsen på strukturfonde og udviklingen i regionerne i Unionens yderste periferi. Medlemsstaterne skal også huske deres ansvar. Nogle medlemsstater har krænket tiltagsprincippet og reduceret de nationale regionale midler, når den regionale støtte fra Unionen er vokset. Dette har tæret på resultaterne fra regionalpolitikken. Fremover skal også udviklingen af indikatorer overvejes for at kunne foretage de rette foranstaltninger på rette tid og sted. Der er f.eks. ikke taget tilstrækkelig hensyn til den ukontrollerede befolkningsbevægelse. Også i denne forbindelse er der grund til at fremhæve den afgørende betydning, små og mellemstore virksomheder har som beskæftiger og motor for den regionale udvikling. Det er uhyre vigtigt, at den nyeste teknik og knowhow overføres til anvendelse i virksomheder i de regioner, som udvikles langsommere. Vores gruppe er for godkendelse af denne betænkning.  Hr. formand, hr. kommissær, ærede kolleger, Det Europæiske Fællesskabs regionalpolitik har endnu ikke formået at ændre signifikant på de eksisterende indkomstforskelle pr. indbygger. Situationen er alvorlig, eftersom der i dag inden for selve Den Europæiske Union er en tydelig sammenhæng mellem arbejdsløshed og fattigdom, som det påvises af den meget bekymrende kendsgerning, at arbejdsløsheden i gennemsnit berører ,% af de regioner, der er hårdest ramt af dette problem, og som samtidig er fattige regioner, mens der i de regioner, der har mindst arbejdsløshed, og som er de rigeste, er en arbejdsløshed på under %. I lyset af denne situation bør det i den betænkning, som Parlamentet vedtager, klart fremgå, at der er behov for foranstaltninger, der udelukkende skal anvendes til at bekæmpe den arbejdsløshedsrelaterede fattigdom. Foranstaltninger som f.eks. en ordentlig anvendelse af strukturfondene, som ofte bortødsles, med centraliserede statslige politikker, modernisering af telekommunikationen og trafikforbindelserne, især ved at inddrage de mindre udviklede områder i de transeuropæiske jernbanenet inden for en tidshorisont, som hedder , respekten for og udviklingen af ressourcerne og af landbrugs- og fiskerimulighederne i disse lande, som ofte rammes af Den Europæiske Unions ufølsomme politikker, fremme af aktive jobskabelsespolitikker, især til kvinder og unge. Kun ved en målrettet anvendelse af denne type foranstaltninger vil man kunne afskaffe den sociale og regionale ulighed, som ikke er det historiske resultat af uundgåelige skavanker, men slet og ret af marginalisering og af økonomiske politikker med negative følgevirkninger.  Hr. formand, hr. kommissær, den foreliggende betænkning af Berend følger præcis den strategi, som Europa-Kommissionen har fastlagt, idet spørgsmålet om at forbedre konkurrenceevnen absolut sættes i fokus. Den omfattende målsætning med strukturfondene, som f.eks. mere beskæftigelse, større garanti for lige muligheder, forøgelse af langtidsbeskæftigelsen og udvikling, nævnes kun i forbigående. Denne synsvinkel forekommer mig uberettiget, og jeg vil anmode om, at disse punkter bliver udtrykt meget stærkere i den syvende periodiske rapport. Det betyder ikke, at jeg ikke kan se nødvendigheden af en styrkelse af konkurrenceevnen, så meget desto mere som jeg selv er erhvervsdrivende i et mål -område, det vil sige i Brandenburg i Forbundsrepublikken Tyskland, og derfor kender de små og mellemstore virksomheders bekymringer og nød meget vel. I mål -regionerne er midlertidige foranstaltninger parallelt dermed absolut nødvendige, nemlig foranstaltninger til skabelse af arbejdspladser, specielle programmer til fremme af kvinders erhvervsaktivitet og initiativer til fremme af etablering af egen virksomhed. De får støtte gennem egnede aktiviteter fra strukturfondene i Den Europæiske Union. Alene støtten til virksomheders konkurrenceevne kan aldrig kompensere for den tilsigtede samhørighed mellem økonomisk og social udvikling, fordi grundlaget for et selvfinansierende opsving simpelthen mangler i disse mål -regioner. Og den erfaring, at økonomisk udvikling alene ikke er med til at afskaffe arbejdsløsheden, underbygger imidlertid den kendsgerning, at man har brug for en stigning i bruttonationalproduktet på mindst % for overhovedet at skabe flere arbejdspladser. Udelukkende at koncentrere sig om en efterspørgselsorienteret, udbudsorienteret økonomisk politik kan ikke fungere på denne måde. Og hvis man allerede fører en sådan politik, skal man for det meste foretage udvidelsesinvesteringer og færre rationaliseringsinvesteringer. Man skal ubetinget koble det sammen med en efterspørgselsorienteret økonomisk politik, for at vi overhovedet får chancen for at forbedre den sociale situation i disse områder. I regionerne er disse situationer meget, meget forskellige. Det vil sige, at der netop er behov for en mængde ledsagende foranstaltninger for overhovedet at kunne gøre noget dér. Det kunne f.eks. være foranstaltninger til erhvervsuddannelse, til videreuddannelse, til genindslusning af personer, som allerede er blevet jaget ud af produktionsprocessen, til fleksible arbejdstider og arbejdstidsformer for bedre at kunne kombinere personlige og sociale aspekter afgørende og måske også igen fremme kvinders erhvervsaktivitet.  Hr. formand, min kompliment til ordføreren for hans grundige betænkning. Strukturfondenes hovedmålsætning er at øge den sociale og økonomiske samhørighed mellem regionerne i Den Europæiske Union. Gennem stimulering af investeringer af forskellige slags forsøger Den Europæiske Union at gennemføre en stigning af BNP pr. indbygger samt øget beskæftigelse. Af den sjette periodiske rapport om regionerne kan man forsigtigt konkludere, at disse stimuleringer ikke altid har den ønskede virkning. De bestræbelser, der sigter mod stigningen af BNP pr. indbygger i mål -regionerne, resulterer ikke altid i en sådan stigning. Ikke rigtigt et tilfredsstillende resultat i en periode, hvor der, i hvert fald i de seneste år, har været tale om økonomisk fremgang. Som ordføreren bemærker, er virkningerne af strukturforanstaltningerne desuden ringe, for så vidt angår beskæftigelsen. En vis tilbageholdenhed med hensyn til effektiviteten af fællesskabsstøtte er derfor på sin plads. Også konstateringen af, at forskellene mellem regionerne inden for medlemsstaterne sommetider endda øges, rejser alvorlige spørgsmål. Hr. formand, det forekommer mig derfor hensigtsmæssigt og nødvendigt, netop når det drejer sig om stimuleringen af beskæftigelsen, at henlede opmærksomheden på både de nationale og de regionale myndigheder. Det er jo dem, som har størst kendskab til de regioner, der hører under deres ansvar. Ved at lade dem udvikle skræddersyede planer for de pågældende regioner og om nødvendigt give finansiel støtte kan der opnås større resultater. Og det er jo i sidste instans målet. Jeg tilslutter mig derfor gerne, at Kommissionen overlader den praktiske udformning og gennemførelsen af foranstaltninger til medlemsstaterne og regionerne. Det er i tilslutning hertil, måske også mere hensigtsmæssigt med hensyn til den finansielle støtte til regioner i det hele taget at lægge større vægt på medlemsstaterne. Ved at flytte kriterierne med hensyn til regionerne over til medlemsstaterne forhindrer vi en masse problemer i fremtiden. Til sidst vil jeg henlede opmærksomheden på de mellem- og østeuropæiske landes stilling. Af betænkningen fremgår det, at de generelt er langt bagefter landene i Den Europæiske Union, navnlig med hensyn til BNP pr. indbygger. Med den planlagte tiltrædelse af en lang række af disse lande inden for en overskuelig fremtid er det tvingende nødvendigt at revidere den nuværende strukturpolitik. Jeg vil derfor i lighed med andre hermed opfordre Kommissionen til snarligt at fremsætte forslag om en reform.  Ærede hr. formand, ærede kolleger, hr. kommissær, efter nøje granskning af den foreliggende betænkning når man utvivlsomt frem til den konklusion, at det angivne mål for strukturpolitikken kun kunne opfyldes delvist. F.eks. er forskellen mellem regionerne snarere blevet større end mindre, medlemsstaterne selv noterer her en vis tilnærmelse. Ligeledes kunne arbejdsløshedstallene i de hårdest ramte regioner næppe reduceres, de er endda til dels steget. Jeg spørger altså mig selv, hvorfor strukturfondsmidlerne ikke blev anvendt mere effektivt. Selv kumulationen af midler fra Samhørighedsfonden og strukturfondene har ikke bragt det ønskede resultat i alle regioner og lande. Efter at alle politikeres erklærede mål i hele Europa er blevet en reduktion af arbejdsløsheden, skal man stille sig det kritiske spørgsmål, om den anvendte politik er den rigtige, eller om det ikke er mere hensigtsmæssigt at styrke regionerens konkurrenceevne ved passende foranstaltninger som øget støtte til forskning og udvikling, forbedring af infrastrukturen, forøgelse af uddannelsesniveauet. Seriøse strukturreformer og en konkurrencevenlig skatte- og afgiftspolitik er byggestenene for et vellykket erhvervsområde. Hvis vi ikke vil finde os i at blive bebrejdet, at vi fører en omkostningstung strukturpolitik, som ikke ændrer noget vedvarende i spørgsmålet om beskæftigelse, skal der sættes spørgsmålstegn ved de hidtidige foranstaltninger. Unionens strukturpolitik er først vellykket, når det lykkes at skabe tilstrækkeligt med arbejdspladser og at reducere arbejdsløshedskvoten betydeligt.  Hr. formand, ærede kommissær, ærede kolleger, tak til ordføreren for behandlingen af dette meget vigtige emne, idet udviklingen i den socioøkonomiske situation er afgørende for, hvordan Europas borgere mener, at det er lykkedes for os at udføre vores arbejde. Denne sag, som har indflydelse på deres hverdag, er et afgørende spørgsmål med hensyn til EU's troværdighed. Man må indrømme, at EU allerede har støttet, for ikke at sige på udmærket vis, udviklingen i de fattige lande. Jeg erindrer, hvordan der så ud i Portugal og Grækenland, da jeg første gang for år siden kørte der. I denne forbindelse vil de fransktalende sige "coup de chapeau", jeg tager hatten af for EU. EU fortjener faktisk denne hæder, men inden for landene er forskellene mellem fattige og velhavende områder stadig for store. Hvad medfører dette? Befolkningen reagerer ved at stemme med deres fødder ved at rejse derhen, hvor der er velstand. Det resulterer i, at vi flere gange skal bygge skoler og sygehuse, hele infrastrukturen til den samme befolkning i det samme land. Dette bliver meget dyrt og medfører også særdeles store sociale problemer. Den største del af befolkningen vil gerne bo på sin hjemegn, hvis den får mulighed for det, det vil sige, hvis der er arbejde. Vi skal give dem denne mulighed. Dette er den moralske pligt for EU og for os alle. Jeg ser en klar støtte til iværksætterpotentialet som en løsning. Med iværksætterånd mener jeg bestemt ikke kun at eje en virksomhed, men jeg mener viljepotentialet. Jeg mener den indstilling, at mennesket vil fremad i sit liv, uanset om man er arbejdstager, virksomhedsejer eller embedsmand. Hvordan er et retfærdigt samfund? Det er, når et menneske, som kommer fra beskedne forhold, kan komme videre i sit liv, således at hans/hendes børn får det lidt nemmere. Sådan er det også muligt at skabe en positiv udvikling i regioner, for befolkningen vil gerne igangsætte og arbejde, hvis den bare får mulighed for det. Jeg vil sige, at vi i denne forbindelse bør tage ved lære af USA, hvor flid stadig er in, og succes er et tegn på kompetence og ikke genstand for misundelse, som det ofte er hos os i Europa.  Hr. formand, hr. kommissær, kære kolleger, eftersom man tæller de sekunder, jeg har til min rådighed, vil jeg gå direkte til sagen. Allerførst en konstatering: Afkastet af væksten er ikke delt ligeligt inden for Den Europæiske Union. Tag f.eks. regionerne i Fællesskabets yderste periferier, der endnu en gang er ramt hårdt af en meget høj arbejdsløshedsprocent. På Réunion er der f.eks. en arbejdsløshed på %. Men dette skyldes ikke konjunkturerne, der er strukturelle årsager hertil. Det er vores fjerne beliggenhed, vores status som øregion, kort sagt vores egen personlighed, der skaber denne arbejdsløshed. For at bekæmpe situationen fastsatte man i Amsterdam-traktatens artikel , stk. , princippet om særlige foranstaltninger. Nu skal vi blot omsætte disse principper til handling. Kommissionens dokument, der blev bebudet til december , er blevet udskudt til januar og dernæst til februar, og de første overvejelser giver ikke ligefrem grund til optimisme. Derfor udsender jeg en højtidelig appel til Rådet og Kommissionen. Med hensyn til skat, statsstøtte, strukturfondene og forsvaret af vores traditionelle produktion er det vigtigt at overveje konkrete foranstaltninger, der er kendetegnet af mod og ambitioner. Uden dette vil konvergens og samhørighed desværre blot forblive flotte ord, og man kan frygte, at den strukturpolitik, der føres i vores regioner, vil afsluttes med en fiasko på trods af de store summer, der skydes ind.  Hr. formand, nu er det min tur til i lighed med andre talere at takke hr. Berend og lykønske ham for kvaliteten af det arbejde, han har udført. Som det var tilfældet med den foregående betænkning, vil denne meget kompetente og præcise analyse samt de henstillinger, den indeholder, og Deres bemærkninger, mine damer og herrer, være til hjælp for Kommissionen i almindelighed og især for den kommissær, der har ansvaret for regionalpolitikken på et tidspunkt, hvor vi indleder programmeringen af bevillingerne for - Det er min tur til at fremsætte nogle bemærkninger, først og fremmest om Deres bedømmelse, hr. ordfører, af denne sjette periodiske rapport. De har fremhævet kvaliteten heraf, og De har selv skrevet, hvis jeg ikke tager fejl, at i forhold til den foregående rapport viste den en sand forbedring. På vegne af alle Kommissionens funktionærer og min forgænger fru Wulf-Mathies vil jeg gerne sige, at vi har været meget spændt på Europa-Parlamentets og Deres vurdering. Det er sandt, hr. Berend, at Kommissionen tillægger det særlig betydning, at denne sjette periodiske rapport gør det muligt at konstatere en indsats og en klar kvalitetsmæssig forbedring med hensyn til den analyse, der er foreslået Dem. Jeg tænker navnlig på indholdet i kapitel i rapporten, hvor Kommissionen mere omhyggeligt har undersøgt de økonomiske definitioner i forbindelse med den regionale konkurrencedygtighed og har forsøgt at analysere, i hvilken udstrækning denne konkurrencedygtighed skal støttes, forbedres og påvirkes af de faktorer, som nogle af Dem, bl.a. hr. Markov for et øjeblik siden eller fru Raschhofer, kraftigt har understreget. Jeg tænker på den teknologiske forskning og udvikling, på bevillingerne til eller kvaliteten af infrastrukturen, på de menneskelige ressourcers potentiale, på små og mellemstore virksomheder og på den direkte investering i udlandet. Dette er kvalitet. Jeg vil ikke komme nærmere ind på min opfattelse af disse generelle punkter, som Europa-Parlamentet allerede har godkendt. Jeg vil blot nævne dem meget kort: Det første vedrører anvendeligheden af konklusionerne i denne rapport med henblik på at udarbejde prioriteter for den nye regionalpolitik, navnlig i forbindelse med forhandlingen med medlemsstaterne om programmeringsdokumenterne. For det andet partnerskabet, som flere blandt Dem har fremhævet, de lokale og regionale myndigheders rolle, den private sektor, arbejdsmarkedet parter, foreningssektoren og lokalsamfundene. Jeg vil være yderst opmærksom på den korrekte anvendelse af bestemmelserne i den generelle forordning om strukturfondene med hensyn til dette problem om partnerskaber. Det tredje punkt er behovet for at udvikle indholdet ved brug af væksten, selvom jeg godt ved, hr. van Dam sagde det lige før, at medlemsstaterne har det største ansvar, og at man, når man taler om ansvar hos medlemsstaterne - eller i øvrigt om anvendelsen eller effektiviteten af regionalpolitik - skal tage hensyn til den periode, vi befinder os i. Lige før erklærede hr. Fruteau, at afkastet fra væksten er ulige delt. Det er dog nødvendigt, hr. parlamentsmedlem, at der er en vækst, og at man ikke på globalt plan befinder sig i en periode med stagnation eller tilbagegang, som det har været tilfældet tidligere. De mener ikke, at væksten eller nøden er ligeligt fordelt. Jeg er enig i Deres analyse. Når der er vækst, skal den fordeles bedre, men det, der er endnu mere vanskeligt, og som i endnu højere grad rammer de regioner, der har problemer på grund af deres afsides beliggenhed eller beliggenhed i Fællesskabets yderste periferi eller øregioner, er den manglende vækst gennem de seneste to årtier på globalt niveau. Det fjerde punkt, som fru Hedkvist Petersen for et øjeblik siden understregede, drejer sig om en politik til fremme af lige chancer for mænd og kvinder og for de unge. Det femte punkt drejer sig om de små og mellemstore virksomheders roller og betydning, hr. Vatanen sagde dette med stor overbevisning for et øjeblik siden. Til sidst de positive effekter for den nationale administration i forbindelse med forvaltningen af strukturfondene, funktionærernes bevæggrunde i forbindelse med forvaltningen af disse fonde, selvom det nogle gange er svært, og det vigtige i igen at forbedre Kommissionens vurderingsprocedurer og kontrolprocedurer. Jeg informerer i denne forbindelse Europa-Parlamentet om min hensigt om at organisere et seminar i midten af med deltagelse af de nationale og regionale myndigheder om vurdering af procedurerne til udveksling af god praksis inden for forvaltningen af strukturfondene. Jeg vil gerne nævne nogle specifikke punkter. Hr. Berend, De har ønsket, at planen over støtteområder udarbejdes hurtigst muligt. Vi er ved at være færdige med denne opdeling. I morgen træffer Kommissionen afgørelse med hensyn til fire nye lande, og turen vil meget snart - håber jeg - komme til Italien. Deres ønsker på dette punkt vil således blive opfyldt, eftersom alle landene under mål vil blive inddelt i områder. Med hensyn til den undergrundsøkonomi, som De henviser til i Deres betænkning, ved jeg godt, at analysen og udarbejdelsen af statistikken i denne forbindelse er afhængig af oplysningernes troværdighed, og som hr. Cocilovo har nævnt, er der et troværdighedsproblem med hensyn til oplysningerne. I en vis udstrækning tages de igen i betragtning i statistikkerne om BNP, undersøgelserne om arbejdsstyrken, og under alle omstændigheder vil jeg gerne understrege, at Eurostat forbedrer og fortsat vil forbedre statistikkernes kvalitet. De nævnte ligeledes, hr. Berend, i lighed med hr. Aparicio Sánchez, den manglende reform af fiskerisektoren. Med hensyn til dette punkt, som interesserer mig personligt, vil jeg gerne minde om, at sektorens ringe omfang - hvilket ikke betyder, at den er ubetydelig - og det faktum, at den er koncentreret i meget få regioner, ikke letter en regional analyse. Denne form for sektoranalyse henhører snarere under generaldirektoratet for fiskeri, som min kollega hr. Fischler er ansvarlig for. Dog vil jeg gerne forsikre Dem om, at Kommissionen vil gøre alt for at medtage en sådan analyse i den rapport om samhørighed, som uden tvivl vil omhandle disse bekymringer. Der er flere blandt Dem, der har nævnt disse punkter, som skal medtages i den rapport om samhørighed, og Deres ordfører har nævnt nogle af disse punkter. Jeg vil allerførst forsikre Dem om, at sammenlægningen af de periodiske rapporter om samhørighed ikke burde medføre tab af informationer eller en reduceret interesse for indholdet i denne rapport om samhørighed, som for mig, hr. ordfører, er et yderst vigtigt instrument, ikke blot med henblik på at blive klar over, hvad der er gjort, og dette skal der gøres rede for på en omhyggelig og gennemsigtig måde, således at man kan undersøge eller vurdere de kommende retningslinjer, men også for at skabe en offentlig debat med borgerne og derudover med de folkevalgte som Dem selv om denne regionalpolitik og om det, der en dag kunne blive en europæisk politik for fysisk planlægning. Under alle omstændigheder har jeg noteret mig Deres ønske om at tilføje følgende punkter til betænkningen: en definition, indsamling og analyse af repræsentative indikatorer, især på regionalt plan og for de central- og østeuropæiske landes vedkommende, et afsnit om øregioner og regioner i Fællesskabets yderste periferi, som flere blandt Dem har nævnt, bl.a. fru Sudre og hr. Fruteau, analyser om regionernes konkurrencedygtighed for landene i Central- og Østeuropa - det vil være den store udfordring for os, for Dem og for Kommissionen i de kommende år - og endelig de grænseoverskridende aspekter. På alle disse punkter vil jeg gøre mit bedste for at følge Deres anbefalinger. Endelig vil jeg nævne nogle politiske konklusioner, som De i øvrigt kender, men som jeg vil minde om de vigtigste elementer i. Mine damer og herrer, der er gjort betydelige fremskridt på vejen mod egentlig konvergens, navnlig for de fire samhørighedslande, men også, hr. Pohjamo, jeg siger dette lige ud, for regionerne i mål , som har indhentet visse forsinkelser i deres udvikling, navnlig hvad angår infrastrukturen. Dette er det første politiske punkt. Det andet politiske punkt er, at strukturfondene har været og fortsat vil være et betydeligt bidrag til tilnærmelsesprocessen. Alle de makroøkonomiske modeller, som vi arbejder på, viser med hensyn til det sidste årti, at mere end en tredjedel af den opnåede konvergens i de regioner, der er bagud, ikke ville have fundet sted, hvis der ikke havde været strukturfonde. Dog har jeg bemærket, især hvad angår regionerne i Fællesskabets yderste periferi, fru Sudre, hr. Fruteau, eller endda hr. Nogueira Román, at De konstaterer, at vi fortsat har et stort arbejde foran os - og dette er mit tredje punkt - med henblik på at forbedre beskæftigelsen og at bekæmpe social udstødelse, der er særlig alvorlig og uacceptabel i mange af vores regioner, og med henblik på kvinders og de unges integration på arbejdsmarkedet. Det fjerde politiske punkt er Unionens udvidelse. Vores institutioners store politiske og humanistiske projekt i de kommende år er ligeledes en stor udfordring for samarbejdspolitikken i Europa - et punkt, som hr. van Dam har understreget. Jeg mener, at vi allerede i Berlin og med de finansielle redskaber, der er til vores rådighed, ser omridset af en samarbejdspolitik for de første lande, der vil slutte sig til os. Jeg tænker bl.a. på ISPA, hvis iværksættelse jeg har ansvaret for i de kommende uger. Som De kan se, mine damer og herrer, er vores nye programmering næppe gennemført, før vi sammen gør os overvejelser om indvirkningen af Unionens udvidelse på vores strukturpolitik. Denne sjette rapport, som De stort set har afgivet en positiv bedømmelse af, hr. Berend, udgør for os - for mig - et godt grundlag for overvejelse. Jeg vil gerne takke Dem inderligt for Deres bidrag til den diskussion, vi har indledt om de næste retningslinjer samt om en fornuftig anvendelse af retningslinjerne for perioden -  Mange tak, hr. kommissær. Forhandlingen er afsluttet. Afstemningen finder sted i morgen kl.  Godkendelse af protokollen fra foregående møde Protokollen fra mødet i går er omdelt. Hvis ingen gør indsigelse, betragter jeg den som godkendt.  . Hr. formand, jeg reagerer på en opfordring, som Parlamentets formand kom med i går eftermiddag, om at jeg skulle tage ordet vedrørende et spørgsmål, som omtales i protokollen. Jeg henviser til dagsordenens punkt For det første mener jeg, at det spørgsmål, formanden for Den Socialdemokratiske Gruppe tog op i går vedrørende en genindførelse af drøftelsen med Kommissionens formand om det femårige strategiske program, var tilstrækkelig vigtigt til, at andre talere, som ønskede at knytte en kort kommentar til spørgsmålet, skulle have denne mulighed. Jeg vil gerne give udtryk for dette synspunkt, selvom jeg respektfuldt erklærede mig uenig og stemte imod forslaget fra Den Socialdemokratiske Gruppes formand. Den anden ting, jeg godt vil tage op - og som jeg gerne ville have taget op forud for afstemningen i går - er, at Parlamentet, som andre talere var inde på i går, kun kan få gennemslagskraft, hvis det arbejder tæt sammen med og i tæt synergi med Europa-Kommissionen. Vi bør også vise ydmyghed og erkende, at hvis vi ønsker en strategisk drøftelse, der ikke kun er ledsaget af en præsentation og en redegørelse fra Kommissionens formand, men også af et femårigt program, må vi have mekanismerne på plads tidligere end en uge før forhandlingen her i Parlamentet, så vi får mulighed for at drøfte dette og viderebringe vores ønsker til Kommissionen i god tid. En grundlæggende ting vil jeg gerne have, at vi lærer af dette. Når der er planlagt væsentlige forhandlinger mellem Parlamentet og Europa-Kommissionen, skal vi have afklaret vores gensidige forventninger mindst en hel arbejdsmåned forud. Der skal først skabes klarhed mellem grupperne i Parlamentet og dernæst mellem Parlamentet og Kommissionen. Vi må ikke på et sent tidspunkt stå i den uheldige situation, at den ene eller den anden institution fremkalder et unødvendigt brud i forholdet mellem institutionerne. Når man kigger på nogle af presserapporterne fra sidste fredag, mener jeg, at Kommissionen og dens formand udviste en prisværdig selvbeherskelse i deres offentlige kommentarer. Det sætter jeg meget stor pris på. Jeg håber, at vi vil tage ved lære og ikke få en gentagelse af denne uheldige situation, som efter min mening skyldtes misforståede forventninger snarere end ond tro hos den ene eller anden institution. Det skal ikke blæses op til mere end det.  Mange tak, hr. Cox, jeg forstår, hvad De mener. Vi har taget det til efterretning.  Hr. formand, vedrørende punkt i protokollen om arbejdsprogrammet blev vi i går enige om, at Bourlanges-betænkningen skulle på dagsordenen i dag. Den blev imidlertid trukket tilbage af Budgetudvalget i går aftes uden at være blevet drøftet eller have været til afstemning. Den bør derfor tages af dagsordenen for i dag.  Hr. Wynn, det er logisk. Betænkningen er således taget af dagsordenen.  Hr. formand, vedrørende fru Lynnes bemærkninger fra i går om arbejdsmiljøet i denne bygning. Jeg formoder, at hun talte om afløbene, for der er en forfærdelig kloaklugt på femte sal i tårnet. Det skal undersøges, for det er helt klart et tegn på, at der er noget alvorligt galt. Jeg ønsker ikke at tage spørgsmålet om denne bygning op i tide og utide, men det er et alvorligt problem.  Fru Ahern, vi har taget det til efterretning. Jeg vil gerne anmode Dem om at rette denne særlige sag, som vedrører ventilatorerne på en bestemt etage, til kvæstorerne, fordi de egentlig er ansvarlige herfor. Vi vil dog også videregive det til vores tjenester. Mange tak!  Reform af den europæiske konkurrencepolitik Næste punkt på dagsordenen er forhandling under ét om følgende betænkninger: A-/ af von Wogau for Udvalget om Økonomi og Valutaspørgsmål om Kommissionens hvidbog om modernisering af gennemførelsesbestemmelserne til EF-traktatens artikel og - C-/ - /); A-/ af Rapkay for Udvalget om Økonomi og Valutaspørgsmål om Kommissionens XXVIII-beretning om konkurrencepolitikken - C-/ - /); A-/ af Jonckheer for Udvalget om Økonomi og Valutaspørgsmål om syvende oversigt over statsstøtte i Den Europæiske Union inden for fremstillingsvirksomhed og visse andre sektorer - C-/ - /); A-/ af Langen for Udvalget om Økonomi og Valutaspørgsmål om rapport fra Kommissionen om gennemførelsen af beslutning nr. //EKSF af december om fællesskabsregler for støtte til jern- og stålindustrien i - C-/ - /).  Hr. formand, ærede damer og herrer, kære kolleger, med hvidbogen om moderniseringen af de europæiske konkurrenceregler har Kommissionen udløst en intensiv og livlig debat i den interesserede offentlighed. Reaktionerne fra sagkyndige og berørte personer går lige fra fuldstændig afvisning til betingelsesløs støtte. Hvad handler nu denne hvidbog om? Det eksisterende europæiske konkurrenceregelsystem blev skabt i Fællesskabets første år. Under de daværende betingelser var dette system, der var baseret på en centraliseret anmeldelses- og godkendelsesordning, helt sikkert passende. Denne ordning har i høj grad bidraget til at skabe en europæisk konkurrencekultur. I de år, der er gået siden dens opståen, har rammebetingelserne dog ændret sig grundlæggende. De Seks har udvidet sig til De , og Fællesskabet står over for en yderligere udvidelse til medlemmer. Systemet er imidlertid forblevet næsten det samme. En reform er derfor tvingende nødvendig. Det er der heller ingen, der bestrider i debatten. Alligevel mener nogle kritikere, at Kommissionen går for vidt med sine forslag. Kommissionen vil afskaffe anmeldelses- og godkendelsessystemet og i stedet styrke de nationale myndigheders og domstoles rolle i forbindelse med anvendelsen af konkurrencereglerne. Det handler med andre ord om en overgang fra godkendelsessystemet til systemet med lovfæstede undtagelser. Forbudsprincippet - og det er vigtigt - bevares dog her. Jeg mener principielt, at vi, når en myndighed, der hævdes at have en tendens til bureaukrati og centralisme, fremlægger et forslag om afbureaukratisering og decentralisering, i det mindste bør undersøge dette seriøst. Ifølge Kommissionens forslag handler det alene om de konkurrencebegrænsende aftaler mellem virksomheder samt om misbrug af dominerende stillinger. Anmeldelsespligten i forbindelse med statsstøtte og virksomhedssammenslutninger bibeholdes dog. Udvalget om Økonomi og Valutaspørgsmål har principielt godkendt dette forslag fra Kommissionen med kun én stemme mod og to personer, der undlod at stemme. Det vil dog først være muligt at foretage en afsluttende bedømmelse, når de lovforslag, der nu forventes at komme fra Kommissionen, bliver offentliggjort. Selvom jeg principielt tilslutter mig Kommissionens forslag, er der dog en række punkter, der kræver en forbedring eller i det mindste en afklaring. Nogle af disse punkter vil jeg komme kort ind på. Det fremføres af mange kritikere af hvidbogen, at decentraliseringen truer sammenhængen ved anvendelsen af Fællesskabets regler. Ifølge kritikerne er de nationale myndigheder og især domstolene endnu ikke alle steder i stand til at spille den rolle, som Kommissionen har tiltænkt dem i forbindelse med anvendelsen af konkurrencereglerne. På den ene side er de nationale kartelmyndigheder blevet tilstrækkeligt fortrolige med anvendelsen af konkurrencereglerne i løbet af de sidste årtier. På den anden side har de nationale domstole allerede beføjelse til at anvende artikel , stk. , og i henhold til den nuværende lovgivning. Alligevel er det stadig meget vigtigt, at Kommissionen bistår de nationale myndigheder og domstole med gruppefritagelsesforordninger, retningslinjer og meddelelser. Derudover skal samarbejdet mellem de nationale myndigheder og Kommissionen samt mellem de nationale myndigheder indbyrdes styrkes. Hvad angår de nationale domstoles kompetence, foreslår vi i denne betænkning, at der nedsættes domstole med speciale i kartelretlige sager. Det praktiseres allerede nu med succes i nogle medlemslande. Fra virksomhedernes side frygter man, at retssikkerheden forringes. For at modvirke dette bør virksomhederne i visse tilfælde stadig have mulighed for at få en forudgående afklaring fra Kommissionen. Dette er blot nogle få, men centrale aspekter, der skal tages højde for ved moderniseringen af de europæiske konkurrenceregler. Vi befinder os dog stadig kun helt i starten af proceduren. Diskussionen vil fortsætte, indtil der fremkommer konkrete lovforslag. Med hvidbogen er vi dog - og det er jeg overbevist om - på rette vej. I de forgangne årtier har der udviklet sig en europæisk konkurrencekultur. Den decentralisering, som Kommissionen foreslår, er i overensstemmelse med nærhedsprincippet, som jo nu også er forankret i traktaten. Det fører til en øget anvendelse af de europæiske konkurrenceregler på nationalt og regionalt plan og skaber derved mulighed for at danne et bedre grundlag for den europæiske konkurrencekultur. Afslutningsvis vil jeg gerne sige, at denne reform af konkurrencepolitikken, som vi indleder her, er nødvendig, og at det i den forbindelse bliver særlig nødvendigt at understrege, at Den Europæiske Unions konkurrencepolitik er en væsentlig forudsætning for, at den sociale markedsøkonomi lykkes. Kommissionen og også Parlamentet skal i højere grad end tidligere understrege, at konkurrencepolitikken, konkurrencen mellem virksomhederne, og den kendsgerning, at Europa-Kommissionen våger herover, først og fremmest er i borgernes interesse.  Hr. formand, hr. kommissær, kære kolleger, vi fører i dag en vigtig debat om Den Europæiske Unions konkurrencepolitik. Vi debatterer et meget omdiskuteret moderniseringsprojekt inden for europæisk kartelret, nemlig betænkningen af von Wogau, og det er meget mere omdiskuteret, end det måske er fremgået af afstemningen i Økonomiudvalget. Jeg vil absolut sige, at jeg i dette tilfælde personligt anser Kommissionens forslag for forkert, at det må vise sig, om begrebet modernisering virkelig er retfærdigt, hvad angår hvidbogens indhold i forbindelse med artikel og , eller om tilbageskridt i dette tilfælde ikke snarere ville være et mere velegnet begreb. Vi taler i dag dog også om støtteberetningen og den generelle konkurrenceberetning for , hvor min del af forhandlingen under ét vedrører det sidste område. Men begge beretninger - konkurrenceberetningen og støtteberetningen - har selvfølgelig også en fælles basis i denne hvidbog. Det handler om kravet om modernisering, om den europæiske konkurrencepolitiks evne til at overleve i fremtiden. Læser man de to dokumenter fra Kommissionen, var et år, hvor moderniseringsprojekterne, der blev indledt i , blev videreført og til dels afsluttet, det ved vi selv fra vores løbende parlamentariske arbejde. Lad mig komme med to grundlæggende bemærkninger i denne forbindelse: Kommissionen som kompetent myndighed har med sin konsekvente holdning igen og igen gjort sig fortjent af konkurrencefriheden, dog ikke altid til glæde for de berørte medlemslande eller virksomheder. Den bør fortsætte ad denne vej. Men, hr. kommissær, det bliver alt sammen ikke mindre kompliceret i fremtiden - jeg kan huske udfordringen med Unionens udvidelse, uddybelsen af det indre marked, den teknologiske udvikling, globaliseringen. Det drejer sig jo ikke kun om moderniseringen af fællesskabsretten, det drejer sig mere end nogensinde om gennemskueligheden af afgørelser i enkelte tilfælde, om muligheden for at kunne forstå beslutninger, for den europæiske konkurrencepolitik vil være henvist til at blive accepteret hos befolkningen og de berørte politiske instanser og de berørte virksomheder. Men - uden gennemskuelighed, ingen accept, og så heller ingen modernisering uden gennemskuelighed. Konkurrenceberetningen for er ikke noget dårligt grundlag, men der findes jo ikke noget, som ikke kan gøres endnu bedre. Vi vil give Dem, hr. kommissær, en række opfordringer med vores beslutning med på vejen, men jeg vil gerne komme ind på et delaspekt allerede nu: Gennemskuelighed og forpligtelse til at aflægge regnskab hører sammen. Jeg vil ikke rokke ved kompetencefordelingen mellem Kommissionen og Parlamentet. Kommissionen er den udøvende myndighed, og Parlamentet bør af hensyn til sin egen uafhængighed heller ikke ønske at være det, men Parlamentet er kontrolorganet, og hvor kan man bedre fremlægge sine bevæggrunde for beslutninger end i det demokratisk valgte Parlament, og det i en permanent, parlamentarisk diskurs? Også her bør vi fortsætte ad den vej, vi er begyndt på, gøre den permanent og intensivere den. Én ting vil jeg dog gerne understrege: Parlamentet er lovgiver. At vi imidlertid kun har høringsret netop i forbindelse med konkurrencelovgivningen, det er faktisk en skandale! Her stilles der krav til Rådet og regeringskonferencen om at indføre proceduren med fælles beslutningstagning i forbindelse med konkurrencelovgivningen. Af Kommissionen forventer jeg, at alle muligheder for parlamentarisk medvirken udnyttes til yderste konsekvens, idet der er tvivl om Parlamentets deltagelse, og det også allerede i den nuværende traktatsituation. Jeg forventer også, at Kommissionen støtter os offensivt i kravet om fælles beslutningstagning i forbindelse med lovgivningsprocedurer. Det bliver en testsag for det fornuftige samarbejde mellem de to institutioner. Trods enhver bekendelse til konkurrenceprincippet er konkurrence dog ikke noget mål i sig selv. Konkurrence er et instrument og fører ikke altid til optimale løsninger. Det hører nu engang til den økonomiske basisviden, at markedet svigter i mange henseender, og den, der bestrider det, er ideolog og ikke andet. Konkurrencen skal udligne udbud og efterspørgsel, skal sikre en optimal fordeling af de økonomiske ressourcer og fakta. En optimal effektivitet skabes imidlertid ikke automatisk af sig selv. Rammebetingelser er absolut nødvendige, hvis misbrug skal forhindres, f.eks. ved hjælp af kartelretten. Men derved forhindrer man primært udelukkende misbrug, det duer ikke alene til at opnå samfundsmæssigt legitimerede mål. Konkurrence, ja, begrænsning af støtteforanstaltninger, hvor det er nødvendigt, og hvor det er muligt! Men fordi støtteforanstaltningerne optager den væsentligste del af konkurrenceberetningen for , vil jeg, på trods af betænkningen af hr. Jonckheer, dog sige et par ord: Støtte til små og mellemstore virksomheder inden for forskning og udvikling, i forbindelse med uddannelse inden for regionalpolitik, inden for miljøpolitik, det er meget vel muligt og skal også kunne lade sig gøre. Støtte skal være tilladt for netop sådanne mål, så længe det ikke fører til uacceptable konkurrenceforvridninger. Netop her er det endnu vigtigere end i kartel- og fusionslovgivningen, at beslutningerne er gennemskuelige og forståelige. Støtte skal ikke bare i gabestokken, støtte skal betragtes differentieret, støtte skal også vurderes efter dens bidrag til at opnå de netop nævnte mål. Den sidste bemærkning var ikke så meget henvendt til Kommissionen som til mine kolleger i PPE-gruppen.  Hr. formand, hr. kommissær, kære kolleger, den betænkning, jeg har lejlighed til at fremlægge i dag, er en udtalelse om Kommissionens årlige beretning om gældende statsstøtte i EU, i forhold til hvilken Fællesskabet har kompetence i kraft af traktatens artikel , og Kommissionens beretning er hovedsagelig af beskrivende karakter og beskriver statsstøttens udvikling i fremstillingssektoren samt i andre sektorer i henhold til forskellige typer såsom finansieringsformer og efterstræbte mål. Hvad angår den kvantitative del af betænkningen, tillader jeg mig at henvise til begrundelsen, og jeg vil her nøjes med at nævne, at det gennemsnitlige årlige beløb gennem den pågældende periode ligger i størrelsesordenen milliarder euro, hvilket udgør en reduktion på % i forhold til perioden - Dette skyldes i overvejende grad en reduktion af støtten i Tyskland. Det fremgår klart, at niveauet for opgivet statsstøtte i store træk er stabilt i den omfattede periode, og det ligger på omkring ,% af EU's BNP, eller, og dette er tilfældigt, stort set det samme beløb som Fællesskabets årlige budget. Dernæst skal det nævnes, at forskellene mellem medlemsstaterne er betydelige og kan måles på forskellige måder, især som en procentdel af værditilvæksten pr. lønmodtager. Jeg mener endvidere, at det er interessant at tilføje den statsstøtte og det fællesskabsindgreb, der på en vis måde kan være optaget i statsstøtten. Det viser sig således klart, at det er de fire lande, der bl.a. modtager støtte fra Samhørighedsfonden, som ligger øverst på listen. Herefter kommer jeg til forslagene, der er indeholdt i betænkningen. Vi konstaterer for det første, at Kommissionen vurderer, at oplysningerne, sådan som de er fremlagt i dens årlige beretning, er for sammentrængte til, at det er muligt at foretage en dybtgående evaluering af staternes støttepolitik, hvilket både er legitimt, fornuftigt i forhold til de nationale interesser og meget vigtigt med hensyn til at overholde kravene til konkurrencen, netop i kraft af traktatens bestemmelser. Kommissionen kan ikke gøre andet end at modtage og analysere de oplysninger, medlemsstaterne leverer til den. Det er således op til staterne og regionerne at overvåge kvaliteten af de indsendte oplysninger, og vores udvalg mener, at der bør ydes en ekstra indsats på dette område. Det er ud fra den samme indstilling, at vores parlamentariske udvalg forsvarer den allerede gamle idé med at oprette et offentligt register over statsstøtte, især tilgængeligt via Internet. Europa-Kommissionen ville, hvis den lå inde med bedre og mere detaljerede oplysninger, især i forhold til de efterstræbte mål og de konstaterede resultater, kunne gennemføre - eller sørge for, at der jævnligt blev gennemført - undersøgelser, der indeholdt en socioøkonomisk evaluering af den nationale og regionale statsstøttepolitik. I det omfang, sådanne undersøgelser allerede eksisterer, ville man på en mere åben måde kunne udbrede kendskabet til kommentarerne fra disse i forhold til traktaternes målsætninger, der ikke blot består i at sikre konkurrenceevnen i forbindelse med EU's økonomi, men også en bæredygtig udvikling og en økonomisk og social samhørighed. Ved således at stå fast, i første omgang på kvaliteten af de indsendte oplysninger, er det lykkedes under forhandlingerne i udvalget og dermed i betænkningen, som jeg har den ære at fremlægge her, at undgå den forenkling, der består i frem for alt at bekræfte, at det samlede beløb for statsstøtte enten er for stort eller for lille. Et flertal af udvalgets medlemmer har i højere grad søgt efter en ligevægt mellem på den ene side nødvendigheden af, at såvel staterne som virksomhederne overholder konkurrencereglerne, og på den anden side erkendelsen af interessen for en sådan støtte med henblik på at bidrage til at opfylde traktatens mål, herunder især, hvilket jeg allerede har nævnt, i forbindelse med en bæredygtig udvikling, forskning og udvikling, samt en økonomisk og social samhørighed. Hertil kommer, at forskellige ændringsforslag til ordførerens oprindelige forslag er blevet vedtaget i udvalget, især med vægt på nødvendigheden af en effektiv tilbagebetaling af den støtte, der er blevet vurderet ulovlig, og udarbejdelsen af en årlig liste over resultater. Til denne plenarforsamling er der genfremsat syv ændringsforslag. De fleste af disse udtrykker politiske forskelle mellem de enkelte udvalgsmedlemmers holdning til det ønskelige og effektiviteten i statsstøtten, når man tager højde for det utilstrækkelige, erkendt eller ikke, i udelukkende at have private investeringer, markedsfiaskoer og utilstrækkeligheder på markedet. Der er især ét ændringsforslag, jeg gerne vil fremhæve, der drejer sig om energisektoren, og som jeg som ordfører anser for at være særlig vigtigt. Jeg vil gerne afslutte denne præsentation, hr. kommissær, med på den ene side at fremhæve en bekymring hos udvalgets medlemmer og på den anden et krav fra vores udvalg. Bekymringen går på førtiltrædelsesprocessen for de central- og østeuropæiske lande, hvad angår konkurrencepolitikken og statsstøtten. Dette er helt sikkert et komplekst spørgsmål, hvor vi kunne ønske, at Kommissionen informerede os om den aktuelle situation, især med hensyn til disse landes økonomiers evne til at overholde konkurrencereglerne, og, hvad angår statsstøtten, sandsynligvis nødvendigheden af at have særlige regler for denne støtte, der kan hjælpe med at omstrukturere disse landes sektorer. Endelig vil jeg slutte med kravet om Europa-Parlamentets fremtidige kompetencer på de områder, vi taler om, nemlig konkurrencepolitikken og statsstøtten i forbindelse med regeringskonferencen. De ved, hr. kommissær, at vores betænkning forsvarer det synspunkt, at proceduren med fælles beslutningstagning skal gælde for den grundlæggende lovgivning for statsstøtte.  Hr. formand, hr. kommissær, ærede damer og herrer, min andel af dagens debat vedrører stålstøttereglerne. Det vil sige den offentlige støtte i Europa, der blev tildelt efter disse regler, og som Kommissionen har kontrolleret. Der var i alt sager i Kommissionen har udarbejdet sin egen rapport om disse sager. EKSF-traktaten udløber snart. Derfor er det spørgsmål, som skal optage os i dag, navnlig spørgsmålet om, hvordan stålstøtten fremover skal håndteres. Europa-Kommissionens beslutninger, der fremlægges i rapporten, hilses velkomne af Europa-Parlamentet, inklusive beslutningen om at kræve midler tilbage i et konkret tilfælde og dermed anvende EKSF-traktatens artikel Den europæiske stålindustris konkurrenceevne er samtidig også indholdet i den seneste meddelelse fra Kommissionen, som vi endnu ikke har forhandlet om i Parlamentet. Som på andre områder gælder det generelle støtteforbud i henhold til EF-traktatens artikel , stk. , også for jern- og stålindustrien. I henhold til denne artikel er statsstøtte principielt uforenelig med fællesmarkedet. Undtagelser er kun tilladt i nøje fastlagte tilfælde. Efter artikel er Kommissionen forpligtet til at føre kontrol med statsstøtte. I var den største sag tilførselen af egenkapital til Preussag i Tyskland på millioner euro. Desuden skal medlemslandene på forhånd meddele Kommissionen, hvis de har nogle støtteprojekter. For stålindustriens vedkommende blev de gældende regler udarbejdet den december I henhold hertil kan der kun ydes støtte til stålindustrien i bestemte nøje fastlagte tilfælde. Der er tale om støtte til forskning og udvikling, miljøbeskyttelse, støtte med socialt sigte for at fremme lukning af stålværksanlæg og støtte til definitiv afvikling af ikkekonkurrencedygtige virksomheder. Desuden er der en særordning på op til millioner euro til medlemslandet Grækenland. Der har dog åbenlyst været problemer med den praktiske håndtering af stålstøttereglerne i de forgangne år, som ikke er blevet behandlet fuldstændigt i rapporten. Ud fra Parlamentets synspunkt er det vigtigt, at der allerede i dag tales om en opfølgningsordning, der skal træde i kraft efter udløbet af disse stålstøtteregler. Det må ikke besluttes at opbløde stålreglernes eksisterende grundlinjer. Ingen ønsker en hæmningsløs subventionskonkurrence i Europa. Det ville i høj grad skade det indre marked efter konsolideringen af stålindustrien i de seneste år. Derfor anser Parlament det for nødvendigt, at stålstøttereglerne ændres med henblik på den ulige behandling, som ifølge industrien finder sted, og at Kommissionen foreslår Rådet en opfølgningsordning. Det er en kendt sag, at Rådet hidtil har nægtet at vedtage en sådan opfølgningsordning. Det skyldes også, at man tror, at man, når stålstøttereglerne udløber, igen kan gøre, hvad man vil, uden Europa-Kommissionens irriterende kontrol. Vi kræver derfor, at stålstøtten, når traktaten er udløbet, reguleres via en rådsforordning i henhold til artikel , fordi det kun er muligt at skabe den nødvendige retsgyldighed og klarhed på dén måde. Kun sådan kan man gennemføre det strenge forbud mod enhver støtte, der ikke er omfattet af reglerne. En rådsforordning, der er direkte gældende ret, skal også overholdes af de regionale regeringer. En forringelse af konkurrencevilkårene og forstyrrelser af markedsligevægten skal også undgås i fremtiden. Et andet kritisk punkt er Kommissionens praksis med hensyn til at godkende dobbelt støtte til stålvirksomheder, der efter dens opfattelse ikke falder ind under støttereglernes kategorier, også selvom De Europæiske Fællesskabers Domstol i enkelte beslutninger har billiget denne ulige behandling. I en beretning for , som endnu ikke er færdig, opfordres Kommissionen til på detaljeret vis at fremlægge sin aktive rolle i forbindelse med udarbejdelsen af omstruktureringsplaner og godkendte undtagelsestilfælde og dermed gøre det muligt at foretage en saglig bedømmelse af sammenhængene. Efter at Udvalget om Økonomi og Valutaspørgsmål enstemmigt bortset fra to personer, der undlod at stemme, har godkendt forslaget til betænkning, vil jeg gerne anmode om, at vi i plenarforsamlingen fuldt og helt overholder de retningslinjer, som vi selv har fremlagt her.  Hr. formand, kære kolleger, det indre marked er ikke fuldbyrdet. Støtteordninger, monopoler og konkurrencehindringer hæmmer fortsat både markederne og udviklingen. Nationale regeringer tyr til støtteordninger og lover, at det er sidste gang, men så gentager det sig. Støtteordninger fordrejer allokeringer både inden for landene og landene imellem. En successiv afvikling af statstilskuddet er nødvendig, og stadig flere markeder skal åbnes for konkurrence. Det gælder både de markeder, som er blevet monopoliseret privat og offentligt. Offentlige monopoler bliver ofte kun nødtvungent afviklet. Øget konkurrence og nye etableringer burde medføre betydelige velfærdsgevinster - selv inden for uddannelse, sundhed og social service. Offentlige monopoler skal erstattes af konkurrencedygtige strukturer. Europa skal moderniseres og tilpasse sig foretagsomhed og et mere konkurrencedygtigt miljø for forbrugere og virksomheder. En effektiv konkurrence presser priserne og højner levestandarden. Forbrugerpolitikken har i alt for lille udstrækning været indrettet på prisniveauet. Konkurrencepolitik og forbrugerpolitik hører sammen. Det indre marked er grundlaget for vores arbejde. Lovgivningen på det indre marked skal gælde alle - både store og små lande. Det er nødvendigt med en systematisk gennemgang af de nationale regelsæt for at fjerne konkurrenceforhindringer. Selv EU's eget regelsæt kan have brug for en gennemgang. Den nye model, som nu bliver afprøvet af Kommissionen, må ikke føre til en renationaliseringsproces, som udhuler den opnåede konkurrencepolitik. Den skal være fast forankret i medlemsstaternes nationale myndigheder for at have nogen effekt. Om et halvt år er det måske passende at lave en analyse af resultatet, men også at se nærmere på virkningen af den nye situation på Kommissionens rolle. Tanken om at afholde en kongres for alle institutionerne, der åbner for en forudsætningsløs debat ud fra et bredt perspektiv med repræsentanter fra forskellige intressenter, har indtil nu besvaret spørgsmålet om, hvordan man skal komme videre. Det giver anledning til at fastsætte nye principper eller vende tilbage til de mere gennemgribende forandringer, som er blevet diskuteret. Det giver også anledning til at finde nye fælles løsninger og analysere ændringsforslagene fra udvalgsdebatten. Retspraksis i konkurrencespørgsmål skal være korrekt. Forkert anvendt konkurrencepolitik kan forårsage retstab og gøre indgreb i ejendomsretten, som er et vigtigt, grundlæggende princip, vi skal værne om. Vi har en meget spændende debat foran os. En konference, hvor spørgsmålene bliver drøftet, giver mulighed for at afklare uoverensstemmelser og samtidig måske forbedre visse punkter. Parlamentet og Kommissionen kan sammen styrke indsatsen for en effektiv konkurrencepolitik og dermed skabe nye muligheder og nye ressourcer for borgerne. Netop i min valgkreds, Stockholm, er der mange gode lokale eksempler på øget udbud og forbedret kvalitet, der er opstået netop på grund af konkurrencebestemmelser på tidligere helt monopoliserede områder. Vi opfordrer til at fortsætte den åbne debat, som er blevet øget i forbindelse med behandlingen af von Wogau- og Rapkay-betænkningerne. Vi håber, at de retlige synspunkter også vil blive tillagt den vægt, som er rimelig i en retsstat.  Hr. formand, kære kolleger, det glæder mig, at jeg som nyt parlamentsmedlem kan holde min første tale her i dag, selvom vi er forsinkede. Jeg vil gerne på forhånd takke ordførerne von Wogau, Langen, Rapkay og Jonckheer samt Kommissionen for det virkelig gode samarbejde. Konkurrence er helt sikkert grundlaget for den sociale markedsøkonomi, og den europæiske konkurrencepolitik er en succeshistorie, hvilket vi senest har oplevet inden for energi og telekommunikation, der har ført til mærkbart lavere priser, til bedre service. Alt sammen til gavn for forbrugerne. Nu er vi imidlertid kommet til et punkt, hvor vi skal videreudvikle konkurrencepolitikken. Her har Kommissionen fremlagt en ny hvidbog med to centrale punkter: væk fra indberetningspligten, tilbageførelse af lovens gennemførelse. Forkastelsen af indberetningspligten betyder under ingen omstændigheder mindre bureaukrati og færre udgifter. Dette systemskifte medfører selvfølgelig samtidig øget ansvar for den enkelte i erhvervslivet. Det er ikke længere så enkelt, at man bare kan fremlægge og godkende tingene, nu bærer hver enkelt selv ansvaret, og det er måske også grunden til, at nogle udenfor føler ubehag derved. Jeg mener dog, at vi bør udnytte chancen, så Europa også kan vise vejen hen imod mindre bureaukrati. Det andet punkt er tilbageførelsen af lovens gennemførelse. For at få en retskultur i Europa skal retten helt sikkert ikke kun anvendes af Kommissionen, af centrale organer, men også af nationale myndigheder, af nationale domstole. Vores diskussion handler jo heller ikke om, at hver enkelt EU-lovgivning altid kun skal besluttes centralt, men netop i tilpasningsfasen vil vi opleve retsusikkerhed. Her i den lovgivningsprocedure, som vi kan forvente, er det helt sikkert nødvendigt at udvikle et instrument, så virksomhederne får retssikkerhed, og de her får mulighed for at henvende sig til Kommissionen. Vejen til en europæisk kartelinstans bør holdes åben, og den vej vil helt sikkert blive diskuteret fremover. Men vi har brug for øget gennemskuelighed i konkurrencepolitikken. Parlamentet skal inddrages i større omfang, og jeg mener også, at det, når vi indfører et register, hvor vi kan følge med i, hvilken statsstøtte der ydes, vil medføre disciplin i medlemslandene. Der er dog to punkter, der ligger mig meget på hjerte i forbindelse med konkurrencens fremtid. Det ene er subsidiariteten. Vi mener alle, at konkurrence er nødvendig for erhvervslivet og fremmer konkurrencedygtigheden dér, og jeg mener, at vi også bør tillade konkurrence i regionerne. Konkurrencen mellem regionerne vil helt sikkert styrke og ikke svække Den Europæiske Union. Her kan jeg f.eks. nævne den tyske støtte til forbedring af de regionale erhvervsstrukturer , sparekasser og delstatsbanker, kvalitetsmærker. Her har en region af egen kraft skabt noget for at markedsføre egne produkter. Dette initiativ må ikke ødelægges fra europæisk side. Jeg mener også, det er nødvendigt at starte deminimusordningen. Vi bør sætte alt ind på at forcere konkurrencen mellem regionerne. Det andet er en diskussion om konkurrence og social markedsøkonomi, hvor jeg ikke står og taler om markedsforstyrrelser. Jeg har jo allerede været inde på delstatsbankerne og sparekasserne, men jeg vil gerne fremhæve, hvad man gentagne gange hører fra den ene eller den anden side. En boboer på et plejehjem hører i dag ind under det sociale område. Jeg kan imidlertid også betragte ham som en kunde, og jeg mener, at vi bør diskutere ret indgående og i god tid, hvor det sociale område, hvor strukturerne betyder et stop for konkurrencen. Ellers kan jeg her kalde enhver kunde, ethvert område kunde og derved ødelægge meget stærkt sociale områder. Afslutningsvis vil jeg gerne sige følgende i forbindelse med nærhedsprincippet: Det er efter min mening tvingende nødvendigt, at vi dér, hvor medlemslandene gør det muligt for regionerne og kommunerne at opkræve skatter, bevarer dette og ikke regulerer i europæisk regi.  Mange tak, hr. Radwan, jeg vil gerne lykønske Dem med det, man inden for tysk parlamentarisme i Deres tilfælde urimeligvis kalder en jomfrutale.  Hr. formand, hr. kommissær, kære kolleger, jeg tager ordet på vegne af min kollega, Robert Goebbels, som er fraværende på grund af en politisk forpligtelse. I Udvalget om Økonomi og Valutaspørgsmål opstod der på grund af Jonckheer-betænkningen uoverensstemmelser om, hvordan markedet fungerer. Det lykkedes et snævert højreorienteret flertal at fjerne enhver henvisning til markedets svagheder. Selvom Parlamentet i hovedtræk skulle følge denne ultraliberale opfattelse af et såkaldt perfekt marked, vil verden for så vidt ikke ændre sig. De økonomiske forhold i virkelighedens verden viser med tilstrækkelig tydelighed, at fjernelsen af ethvert offentligt tilskud til markedet ikke på nogen måde skaber hverken en perfekt konkurrence eller en optimal fordeling af ressourcerne. Selvom markedet siden tidernes morgen har været menneskets privilegerede arena for handel, har det aldrig været perfekt. Markedet satser på kort sigt og en hurtig indtjening. På markedet er styrkeforholdet mellem udbud og efterspørgsel generelt til skade for de svageste, forbrugerne og arbejdstagerne. Markedet har brug for regler for at kunne fungere. Den nødvendige og værdifulde iværksætterånd bør gå hånd i hånd med en følelse af ansvar over for samfundet. Vi europæiske socialdemokrater går ind for en markedsøkonomi med et socialt formål. Markedet er ikke noget mål i sig selv. Det bør tjene til at forbedre menneskets vilkår. EU og medlemsstaterne bør ikke optræde som økonomiske aktører, men de offentlige myndigheder bør fastsætte regler og mål, der muliggør en bæredygtig udvikling af økonomien. Endelig bør støtte gøre det muligt at foretage omstruktureringer, tilbyde uddannelse, redde arbejdspladser og dermed knowhow. Det kan ikke være det principielle mål for Unionens konkurrencepolitik at reducere det samlede niveau for støtten. Vi må rette støtten ind efter Unionens mål, især den økonomiske og sociale samhørighed, en bæredygtig udvikling og forskningen. Kommissionen bør forfølge den ulovlige støtte og den, der reelt hindrer det indre marked. Det ville være en stor fejltagelse at udelukke enhver offentlig støtte. Internet er ikke et produkt, der stammer fra markedet, men resultatet af forskning finansieret af USA's hær. The World Wide Web, der har muliggjort den eksplosive udvikling af informationssamfundet, er blevet udviklet af CERN i Genève, også med offentlig støtte. Den tyske regerings indgreb for at redde Holzmann-gruppen er blevet kritiseret for at være en ubegrundet hindring for markedsøkonomien. Formanden, hr. Duisenberg, har endda forsøgt at give dette statsindgreb skylden for euroens svaghed over for dollaren, der i øvrigt er relativ. Jeg har ikke hørt hr. Duisenberg kritisere de amerikanske valutamyndigheders indgreb for at redde Hedge Fund LTCM. At ville redde arbejdspladser er åbenbart en synd imod markedet, men at redde kapital synes ikke at være et problem hos fortalerne for det fri marked. Der rejses offentlige midler for at reparere skaderne fra den internationale spekulation, som det har været tilfældet i Mexico, i Asien og i Brasilien. Derimod anses den menneskelige arbejdskraft for at være en simpel justeringsfaktor. Vi socialdemokrater afviser denne englerene liberalisme. Vi vil have en reel konkurrencekultur i EU. Medlemsstaternes hænder skal forblive synlige, når det gælder om at sætte rammer for markedet, og her skal Kommissionen være dommer.  Hr. formand, kære kommissær og kære kolleger, jeg vil starte med at sige hr. Rapkay tak for en god betænkning og et godt samarbejde. Dem, kommissær Monti, vil jeg takke for et fremragende samarbejde, og jeg vil sige til Dem, at De her ved årtusindskiftet har en særdeles vigtig funktion. De skal feje op efter de nationale regeringer, som jo har store visioner på konkurrencepolitikkens område, men kun fantasien sætter grænser for, hvilke ulykker de nationale regeringer kan afstedkomme. Jeg kan her nævne de seneste eksempler, vi har set: Holzmann, en virksomhed, som får stor støtte fra den tyske regering, savværker i det tidligere Østtyskland og ikke mindst støtten til skibsværfter. Det er tre områder, hvor mange danske virksomheder har store problemer og bliver presset ud af deres marked. Jeg vil til hr. Poos sige, at jeg er meget enig med hr. Duisenberg i, at det er eksempler på, at nogle af de europæiske medlemslande ikke er i stand til at omstrukturere deres økonomier, og dermed er de med til at underminere euroens værdi. Den Liberale Gruppe har fremsat ændringsforslag i udvalget, som alle vedrører statsstøtte. Det er forslag, som vi mener fører til gennemsigtighed og åbenhed, hvilket er meget vigtigt med henblik på at få det indre marked til at fungere. Jeg vil gerne benytte lejligheden her til at sige tak til mine kolleger i udvalget for deres opbakning til Den Liberale Gruppes forslag. Vores forslag vedrører som sagt gennemsigtigheden, og jeg vil gerne fremhæve det ændringsforslag, som opfordrer Kommissionen til at fremkomme med ensartede kriterier og vilkår for den type statsstøtte, som vi anser for at være lovlig, netop for at sikre, at virksomhederne kan forudsige deres situation. En anden ting er spørgsmålet om, hvad vi gør, når statsstøtten erklæres ulovlig. Hvordan sikrer vi, at vi får den ulovlige statsstøtte tilbagebetalt? I dag findes der ingen fælles regler på det område, og vi opfordrer kraftigt Kommissionen til at sørge for harmonisering af reglerne om tilbagebetaling. Det er vejen frem for at sikre ensartede konkurrencevilkår. Endelig foreslår vi, at vi laver dels et register, som flere af mine kolleger har været inde på, men også en resultattavle, der viser, hvor landene står i dag med hensyn til statsstøtte. De har vist os vejen, hr. Monti, med en resultattavle vedrørende det indre marked. Det er det, der har givet os inspiration til at foreslå det samme med hensyn til statsstøtten. Jeg håber meget, at De, kommissær Monti, vil støtte disse forslag, og jeg ser frem til Deres kommentarer og holdning. Afslutningsvis vil jeg hilse Kommissionens XXVIII. konkurrenceberetning velkommen, der er endnu en gang blevet leveret et godt stykke arbejde. Men som jeg allerede har nævnt, bør vores overordnede formål fortsat være gennemsigtighed og åbenhed. Der er stadig behov for en opstramning af de nævnte områder, og der er derfor god grund til at fortsætte med at arbejde målrettet med at få løst problemerne vedrørende den manglende gennemsigtighed og åbenhed på statsstøtteområdet. Ikke mindst er det nødvendigt i forhold til den kommende udvidelse, og jeg vil gerne sige tak til hr. Jonckheer, der i sin betænkning meget grundigt behandler problemerne i forbindelse med udvidelsen og med, hvordan vi sikrer, at disse lande kan leve op til vores krav, men også hvordan vi sikrer lige konkurrencevilkår. Det er klart, at vi som liberale og grønne har forskellige holdninger til, hvordan verden skal se ud, men i vores målsætning er vi langt hen ad vejen enige, og vi vil forsøge at finde en fornuftig løsning på vores problemer.  Hr. formand, hr. kommissær, vi skal simpelthen blot besvare to spørgsmål. Er statsstøtte til virksomhederne eller aftaler mellem virksomheder legitime i en markedsøkonomi, og hvem skal kontrollere disse undtagelser fra de absolutte regler for markedsøkonomien? Til det første punkt siger vi helt klart, at det for at tage højde for kravene til en bæredygtig udvikling, som EU går ind for, er helt uomgængeligt, at der i visse tilfælde ydes statsstøtte til virksomheder, hvad enten dette sker i form af skattelettelser, en differentieret skat eller direkte støtte. Det er ligeledes legitimt, at der kan forekomme aftaler mellem virksomheder, aftaler af selvbegrænsende art, og aftaleformer, der gør det muligt at mindske de skadelige virkninger fra konkurrencen på de sociale og økologiske krav. Vores svar er altså et helt klart ja. Det er legitimt at yde støtte og at have aftaler, men vi siger, at hver eneste af disse aftaler skal være helt klart begrundet. Von Wogau-betænkningen foreslår at flytte kontrollen med denne legitimitet over i nationalt regi. Dette forekommer os at være relativt farligt, men vi stemmer ikke desto mindre for betænkningen, idet vi erkender, at Kommissionen ikke kan gøre alting. Vi beder om, at der bliver anvendt den størst mulige gennemsigtighed, og at Kommissionen får udvidede beføjelser til at foretage undersøgelser for efterfølgende at kontrollere legitimiteten af disse undtagelser.   . Hr. formand, endnu en gang drøfter vi EU's konkurrencepolitik. Men sandt nok, under hvilke forhold foregår denne forhandling, og hvilke konklusioner bør vi nå frem til? Det, som kendetegner virkeligheden i dag, er gennemførelsen af gigantiske fusioner, sammenlægninger og opkøb af meget store virksomheder af monopolagtig karakter samt skabelsen af koncerner med skræmmende styrke på verdensplan. Burde dette faktum virkelig ikke optage vores drøftelse? Hvilken konkurrencepolitik kan kontrollere disse monopolvirksomheders aktiviteter? Specifikke grene af den europæiske industri såsom skibsbygnings- og skibsreparationsindustrien, lufttransport og stålindustrien er blevet ramt af den førte konkurrencepolitik, hvilket har givet kolossale følger. De har mistet positioner og meget store andele på verdensmarkedet og hundredtusinder af arbejdspladser. Vil dette faktum optage os på et tidspunkt? Den skandaløse magtkoncentration på strategisk vigtige områder lægger alle EU-landenes og medlemmernes økonomi i hænderne på multinationale spekulationskoncerner. Alligevel insisterer vi på en yderligere svækkelse af det offentlige område og er parat til at skærpe konkurrencepolitikken endnu mere, idet vi anser selv statsbestillinger hos virksomheder af offentlig karakter for statsstøtte. På den anden side fører tabet af hundredtusinder af arbejdspladser til en eksplosiv stigning i arbejdsløsheden. Arbejdstagerne står over for det allerstørste angreb mod deres arbejdsmæssige og sociale rettigheder. Forbrugerne ser deres levestandard blive forringet, fattigdom blive almindelig og det offentlige og produktionsgrundlaget i de fleste EU-lande falde fra hinanden og gå i opløsning i den rene og ødelæggende konkurrences navn, i den absolutte markedsøkonomis og i fremme af storkapitalens monopolistiske interessers navn. Vi ser den førte konkurrencepolitik som ansvarlig for alle disse ting og udtrykker vores fulde modstand mod den.  Hr. formand, hr. kommissær, i løbet af dette overgangsår, før vi går over til enhedsvalutaen, har Kommissionen udfoldet alle mulige bestræbelser på, at euroen kunne blive født i et gunstigt miljø. Konkurrencepolitikken har inden for sine rammer bidraget til denne begivenhed. Vi for vores part er stadig stærkt imod enhedsvalutaen, der langt fra at give os fordelene og smidigheden ved at have en fælles valuta i stedet lukker os inde i en kunstig tvangssituation, der pålægges EU's befolkninger. Når det er sagt, er det at regere, at være forudseende, også at være ansvarlig, og i denne nye påtvungne sammenhæng spiller konkurrenceretten naturligvis en afgørende rolle. Kommissionen har på dette område foretrukket forskellige handlingsformer: at påvirke markedsstrukturerne ved at gennemføre en aktiv antikonkurrencebetonet praksis, igen at fokusere sine tjenestegrenes kontrolfunktioner netop på de områder, der udviser en klar fællesskabsinteresse, og at markere sin vilje til at modernisere konkurrenceretten. Hvad angår statsstøtten, er det vigtigt at holde øje med, at apparatet ikke bliver for tungt, og det forekommer os, at indførelsen i et offentligt register, hvor samtlige støtteformer opføres, ikke er hensigtsmæssig, idet denne tunge forpligtelse helt naturligt ville gå imod forsøgene på at lette de bureaukratiske hindringer. Endelig, hvad angår en moderniseret anvendelse af traktatens artikel og , mener vi ikke, at en decentraliseret anvendelse nødvendigvis går i den rigtige retning. Ikke alene bevarer Kommissionen retten til at friholde en sag fra den nationale kompetence, men de nationale domstole er også klart forpligtede til at undgå enhver konflikt med Kommissionens beslutninger. Nationalstaterne bliver dermed Kommissionens verdslige magt i arbejdet med at overholde gennemførelsen af regler, de ikke selv er herrer over. Som konklusion vil jeg sige, at selvom visse foranstaltninger går i den rigtige retning, forbliver vi naturligvis årvågne for at undgå en føderalistisk kædereaktion, der ville være til skade for Europa og staternes suverænitet.  Hr. formand, hr. kommissær, ærede kolleger, vi kan i det store og hele tilslutte os synspunkterne i Kommissionens hvidbog om konkurrence, navnlig når det gælder afskaffelsen af anmeldelses- og godkendelsessystemet, men der er også et par ting - eller rettere flere ting - som vi undrer os lidt over. Først og fremmest er der risiko for, at den uddelegering af ansvarsområderne til de enkelte medlemsstater, som er nødvendig af flere grunde, fører til en abnorm forøgelse af initiativerne på konkurrenceområdet, og at nogle fristes til at benytte sig af antitrust, ikke som en sidste garanti for, at markederne fungerer godt og forudsigeligt, men derimod som et økonomisk- og industripolitisk instrument, som et planlægningsinstrument og som et instrument til indgreb i de spontane markedsmekanismer eller måske som et instrument for protektionistiske politikker. Jeg mener i den henseende, at vi skal støtte os til von Eiecks værker og naturligvis også til de værker, som en stor italiensk liberalist som Bruno Leoni har skrevet. Han advarede netop mod risikoen ved en abnorm forøgelse af konkurrencebegrænsende politikker. Det er i dag stadig den statslige indblanding i økonomien, der påfører markedet, konkurrencen og de europæiske forbrugeres valgfrihed de største skader. Der kan nævnes statsstøtten til virksomhederne, som vi allerede har talt om, statens fortsat kraftige tilstedeværelse i det økonomiske liv - tænk bare på, at det italienske finansministerium kontrollerer % af kapitaliseringen på børsen - og de hindringer, som regeringer og centralbanker lægger i vejen for fusioner og virksomhedsovertagelser. Man har i de sidste uger talt meget om Vodafone-Mannesmann-sagen og om redningen af Holzmann. Endelig må vi ikke glemme, hr. kommissær, at der stadig er nogle store økonomiske sektorer, som staten sidder solidt på, lige fra statslige tv-kanaler, som skatteyderne er forpligtede til at finansiere, til postvæsener og visse obligatoriske forsikringsordninger, herunder sygesikring og social sikring, som administreres af ineffektive offentlige monopoler, der ikke giver brugerne - medmindre der er tale om velhavende brugere - en chance. Hr. kommissær, jeg er udmærket klar over, hvad der står i traktaten, men jeg tror, at det også ved denne lejlighed er vigtigt at slå fast, at den europæiske økonomi har svært ved at klare sig i konkurrencen med den amerikanske, også - og ikke mindst - på grund af mangelen på muligheder og konkurrence. Det, der bliver gjort nu, er sandsynligvis meget vigtigt, men det er stadig ikke nok.  Hr. formand, vi har rejst en usædvanlig debat om konkurrencepolitik og om statsstøtte, myndighedernes højre og venstre hånd, så at sige. Mens ØMU-kriterierne tvinger medlemslandene til at begrænse deres udgifter, er det høje niveau for offentlig støtte til erhvervslivet indtil nu blevet opretholdt. Det er forståeligt, for det medlemsland, der begynder at afvikle den offentlige støtte, løber den største risiko for, at virksomheder flytter andetsteds hen, med de negative følger, det har for beskæftigelsen. Men på samme tid er det uforståeligt, for dårlig virksomhedsledelse og arbejdspladser, der ikke er levedygtige, bør ikke støttes med skatteydernes penge. I princippet er kun horisontal regulering acceptabel, fordi den ikke, eller kun i ringe grad, griber ind i konkurrencen. Ændringsforslag og fra ordføreren bør derfor bakkes op. Ændringsforslag og påpeger fænomenet markedssvigt, for markedsmekanismerne alene fører ikke til det ideelle samfund. Markedskræfterne kan ramme på forkert måde. Den markedsdirigerede økonomi skal på en smart måde benyttes til i størst muligt omfang at gøre brug af borgernes og virksomhedernes ansvar. Hvis den indsats forfejler, skal en myndighed gribe ind. Kommissionens hvidbog om reform af konkurrencepolitikken ligner mere et debatoplæg. Idéen om decentralisering for at lette arbejdspresset i Generaldirektoratet for Konkurrence virker sympatisk, men den måde, Kommissionen vil udforme den på, fører til, at den dømmende magt bliver overbelastet. Det går ud over erhvervslivets retssikkerhed. Aftager arbejdspresset i Kommissionen virkelig, når nationale dommere er forpligtet til at rapportere til Kommissionen? Hvad mener Rådet om det, og er kommissæren rede til en grundig genovervejelse af disse punkter?  Hr. formand, en hvidbog er pr. definition ikke noget, man kan tage eller lade ligge, den er der for at vække reaktioner, og på det punkt er denne hvidbog vellykket. Den er et godt grundlag for debat, og i den forstand er den velkommen. Jeg forstår ophavsmændenes udgangspunkt, og jeg er enig i det. Jeg går også ud fra, at De, hr. kommissær, vil holde det omdømme og det arbejde, som Deres forgængere har opbygget, i ære, og at Deres embedsførelse har det samme mål. Jeg kan ikke forestille mig, at Kommissionen ville tage initiativer til grundigt at deseuropæisere eller renationalisere. Men jeg er alligevel bekymret, jeg har alligevel spørgsmål. I første omgang om, hvorvidt anvendelsen af politikken er kohærent. Jeg er generelt en stor fortaler for kulturel mangfoldighed, men ikke med hensyn til konkurrencekulturen i det indre marked. Det indre marked har brug for en ensartet konkurrencepolitik, ikke kun for så vidt angår koncept, men også anvendelse. Der kommer ganske vist europæiske forordninger og fortolkende meddelelser. Kommissionen burde også have evokationsret, og den burde give retningslinjer til de nationale koncurrencemyndigheder. Men risikerer vi ikke at ende i en Echternach-procession med to skridt frem og ét tilbage?. Jeg vil derfor gerne vide mere, hr. kommissær, om den måde Kommissionen i praksis vil garantere denne ensartede anvendelse, og om De selv tror, at de linjer, der skitseres fra og med punkt i hvidbogen, er opnåelige. For det andet forstår jeg erhvervslivets bekymring for retssikkerheden. Nu forelægges der mange sager præcist med det for øje. I fremtiden forsvinder det middel. I hvidbogen siger De, at Kommissionen stadig vil give individulle bestemmelser, der kan tjene som retningslinjer, men hvad bliver Deres kriterier for den ene gang at give, og den anden gang ikke at give en sådan individuel bestemmelse? For det tredje vil jeg gerne vide, om Kommissionen har undersøgt, hvad følgerne af dens nye fremgangsmåde bliver for erhvervslivets strategi. Jeg er særligt bekymret for de små og mellemstore virksomheders skæbne. De mister en del af deres juridiske og økonomiske beskyttelse, som det jo er tilfældet i den nye vertikale gruppefritagelse for distributionssektoren. For det fjerde vil jeg gerne vide, hvorfor Kommissionen ikke vælger at lade ugyldighedssanktionen virke ex tunc i tilfælde, hvor der sker åbenbare overtrædelser af konkurrencereglerne. For det femte er der den kommende udvidelse, og det undrer mig, om ansøgerlandene kan klare vores spil. De er nærmest stadig i træning. Hvilke garantier har vi for, at de vokser til topspillere i det indre markeds liga? For det sjette og til sidst vil jeg minde om et spørgsmål, som jeg også har stillet i min betænkning om de vertikale restriktioner, nemlig erhvervsjuristernes legal privilege. Hvis Kommissionen udfører sine hensigter fra hvidbogen, ser det for mig ud, som om forskelsbehandlingen på det indre marked mellem de eksterne og interne juridiske rådgivere bliver større, og således endnu mere uacceptabel. Overvejer Kommissionen at foretage sig noget for at bevilge de interne jurister i alle medlemslande et legal privilege? Hr. kommissær, jeg stiller disse spørgsmål som en forsvarer af det indre marked, og jeg håber, at vi alle står bag dette, og at vores debat ikke bliver resultatløs, men kommer til at bære frugt.  Hr. formand, jeg vil indlede mit indlæg om hvidbogen med at lykønske ordføreren, hr. von Wogau. Det er et klart bevis på, at der i De Europæiske Socialdemokraters Gruppe er en høj grad af tilslutning til hans betænkning, at der under denne behandling kun er fremsat ét ændringsforslag. Vi er altså enige i betænkningen, ligesom vi, hr. kommissær, er enige i hovedlinjerne i hvidbogen. Lige siden traktaten trådte i kraft, har fællesskabsretten om konkurrence været et af de grundlæggende aspekter i fællesskabspolitikken. Efter at have været i kraft i næsten år er disse regler nu begyndt at udvise tegn på træthed. Det hastede derfor med at få dem moderniseret. Denne modernisering var især tiltrængt på fem punkter: Det første er godkendelsesordningen, det andet er en decentral anvendelse, det tredje er rettergangsreglerne, det fjerde er retsanvendelsen og det femte og sidste er den overdrevne formalisme. Der var hårdt brug for en reform af ordningen med individuelle godkendelser. Det havde virksomhederne, eksperterne og de specialiserede advokater samstemmende bedt om. Jeg har ikke deltaget i ét eneste forum med specialister i konkurrenceret, hvor man ikke har bedt os om en ændring af ordningen. En ordning, som kun er kommet med så få afgørelser, det være sig om godkendelser eller forbud, som den nuværende, er alt andet end en god ordning. Artikel , stk. , og har i lang tid kunnet anvendes af de nationale konkurrencemyndigheder. Men de har ikke kunnet anvende artikel , stk. , hvilket til en vis grad har forhindret en sammenhængende anvendelse af artikel , stk. Som De ved, mine damer og herrer, er der for øjeblikket to præjudicielle spørgsmål, som er indbragt for Domstolen af to tyske domstole, hvor det skal afgøres, om det er muligt at anvende artikel , stk. , uden at kunne anvende artikel , stk. Det var derfor også nødvendigt med en ændring af dette punkt. Konkurrenceproceduren er grundlæggende indeholdt i forordning nr. Stemmerne til fordel for en modernisering heraf var enstemmige. Den kendsgerning, at den ikke fastsatte en egentlig procedure, at der ikke blev fastsat frister, at der ikke var en regulering af aktindsigten for de involverede, eller at man ikke på passende vis anerkendte kontradiktionsprincippet, var baggrunden for enigheden bag ønsket om en reform. Domstolen har for længst accepteret, at fællesskabsretten om konkurrence kan anvendes af medlemsstaternes domstole, og Kommissionen udsendte allerede i en meddelelse om dette spørgsmål. Det drejede sig derfor om at fremme denne procedure. Et af de kritikpunkter, man oftest fremfører om fællesskabsretten om konkurrence, er dens overdrevne formalisme. Som følge af den kontinentale juridiske tradition afhænger overvejelsen om, hvorvidt bestemte aftaler er i strid med konkurrencereglerne mere af en analyse af deres bestemmelser end af virkningerne på markedet. Det var således nødvendigt at indføre en økonomisk analyse. Hvidbogen tilstræber at løse disse problemer, og vi støtter derfor forslagene i den. Det er rigtigt, at vi også har noteret os visse mangler, som er kommet til udtryk i betænkningen. For det første, at vægten, selvom det drejer sig om en modernisering af artikel og , udelukkende bliver lagt på artikel og ikke på artikel På nuværende tidspunkt, hvor virksomhedssammenlægninger eller privatisering af monopoler har fastholdt de dominerende stillinger og endog har forøget dem, er det særlig vigtigt at forfølge misbrug af reglerne. For det andet bør forordning nr. ophæves og erstattes af en ny forordning. På disse betingelser vil vi støtte betænkningen. Men hvis nogle af de ændringsforslag, som er blevet fremsat af især PPE-gruppen, bliver vedtaget, så finder vi, at betænkningen bliver svækket, den bliver et selvmodsigende dokument uden stringens, og i så tilfælde vil vi være nødt til at tage vores støtte op til fornyet overvejelse.  Hr. formand, mine damer og herrer, blandt de forskellige spørgsmål, der drøftes under denne fælles forhandling, vil vi gerne komme med en betragtning om det, som vores kollega Berenguer har været inde på, det vil sige den modernisering af konkurrencepolitikken, som Kommissionens hvidbog omtaler. Jeg synes ærligt talt, at denne modernisering har været tilfredsstillende. Kommissær Monti opnår ligesom sin forgænger gode resultater under sin ledelse, og han har tydeligt vist, at han parallelt med oprettelsen og udviklingen af det indre marked i Unionen har været i stand til at foretage de nødvendige justeringer, så at markedsøkonomien inden for Unionen fungerer ordentligt uden de skævheder, som vi økonomer ved kan forekomme, når man udvider markedet, sådan som det har været tilfældet i Den Europæiske Union siden Hvis det fungerer godt, hvis vi er tilfredse, hvis Kommissionen grundlæggende har handlet korrekt, hvorfor så en ændring? Der er blevet fremsat forskellige argumenter til fordel for en reform. Hr. Berenguer er kommet med en meget nøjagtig analyse, som retfærdiggør behovet og de nødvendige reformer for at forbedre konkurrencen, men min interesse består i at sikre, at de standarder og kriterier, som de pågældende myndigheder i medlemsstaterne vil anvende, virkelig bliver de samme alle vegne. For hvis det ikke forholder sig sådan, så står vi i den paradoksale situation, at det er selve Kommissionen, som indfører elementer, der medvirker til illoyal konkurrence på markedet i Den Europæiske Union. I så fald har vi ikke taget et skridt fremad, men snarere det modsatte, med anvendelse af konkurrencepolitikken inden for Unionen.  Hr. formand, jeg vil gerne indlede med min anerkendelse af Kommissionen for den forbedring, som XXVIII-beretningen om konkurrencepolitikken i Unionen er i forhold til tidligere udgaver. Jeg vil ligeledes gerne fremhæve det arbejde, som ordføreren, hr. Rapkay, har udført, og som så koncist har dissekeret en så kompakt og omfattende tekst som denne. Og jeg vil også gerne give min fulde støtte til hans kommentar om behovet for at lade regionerne - f.eks. Baskerlandet, som jeg repræsenterer - få et udviklingsspillerum i kraft af subsidiaritetsprincippet. Jeg kan dog ikke forbigå den kritik, der ved talrige lejligheder er blevet fremført af såvel medlemsstaterne som markedsaktørerne, der på baggrund af de vide rammer for den skønsbeføjelse, som Kommissionen har til at vurdere hvert enkelt tilfælde, hævder, at der mangler retssikkerhed, da der ikke er nogle klare spilleregler, som gør det muligt for aktørerne at forudsige myndighedens stilling og på denne måde udarbejde deres ansøgninger om støtte til udvikling af den økonomiske aktivitet og beskæftigelsen, forslag til virksomhedssammenlægninger osv. i overensstemmelse hermed. Den eneste garanti har været at søge om godkendelse på forhånd ved at benytte sig af individuelle sager, som ikke bliver afgjort inden for en frist på seks eller otte måneder, hvilket er en alt for lang frist, der blot bidrager til at forværre problemerne med den manglende smidighed for de rigdoms- og jobskabende aktiviteter. Jeg savner og foreslår derfor, at der bliver fastsat en bredere lovgivning, at der offentliggøres nogle klare spilleregler, som vi alle kan være tjent med: virksomhedsejerne, investorerne, arbejdstagerne og borgerne i al almindelighed.  Hr. formand, ærede kolleger og parlamentsmedlemmer, jeg vil gerne understrege, at i en tid med store ændringer inden for teknologien - man behøver blot at tænke på, hvad der i øjeblikket sker på informationsområdet eller på andre områder såsom energi- og transportområdet - er det af grundlæggende vigtighed for vores fremtid, at vi beskytter konkurrencen. Når det gælder den økonomiske vækst og dermed også en stigning i beskæftigelsen og velstanden, mener jeg, at det er afgørende og uden tvivl fundamentalt for vores fremtid at beskytte konkurrencepolitikken i vores EU-lande. Jeg går derfor helt ind for denne beretning. Jeg har bemærket, at Kommissionen på det seneste har gjort en indsats for at sørge for, at dette princip bliver overholdt på en ordentlig og effektiv måde, netop for at bevare markedernes fleksibilitet, både hvad angår varer og tjenesteydelser. Jeg vil gerne gentage, at dette er meget vigtigt for vores fremtid, for Europas økonomi og ikke mindst for bevarelsen af vores velstand og af den teknologiske udvikling i Europa generelt.  Hr. formand, for de britiske konservative er en effektiv og ensartet anvendelse af den europæiske konkurrencepolitik noget helt centralt i bestræbelserne på at gennemføre et effektivt indre marked i hele Den Europæiske Union. Heraf følger, at ethvert forslag om en gennemgående reform af maskineriet til håndhævelse af konkurrencepolitikken skal undersøges nøje og omhyggeligt. Sandheden er, at det indre marked endnu ikke er fuldstændigt. I løbet af mine seks måneder som medlem af Parlamentet er jeg blevet yderst opmærksom på mange af medlemmernes vilje til at drive det, der beskrives som det europæiske projekt, fremad. Vi hører dagligt om behovet for at fremme et bredere og dybere Europa. Men alt dette er faktisk den rene retorik, når vi ser på de nationale, regionale og lokale hindringer, som fortsat blokerer for gennemførelsen af et egentligt indre marked i Europa. Det er på den baggrund, at jeg gerne vil se Kommissionens forslag. Jeg vil gerne gøre det klart, at vi har den største tillid til og respekt for kommissær Monti. Vi betragter ham som manden, der kan udrydde kartellerne. Men han må erkende, at som for enhver anden må vi overveje hans forslag og underkaste dem en grundig undersøgelse. Det er allerede blevet gjort af ordføreren i Udvalget om Økonomi og Valutaspørgsmål, hr. von Wogau. Jeg vil gerne lykønske ham, desværre er han ikke til stede, med den grundige og stringente måde, han har udarbejdet sin betænkning på - og også fordi han finder sig i, at jeg konstant er efter ham! Han nævnte tidligere, at betænkningen blev vedtaget med betydeligt flertal, men ikke med min støtte. Så selvom jeg måske ikke er enig i hans konklusioner, mener jeg, at han i denne betænkning har illustreret mange af de spørgsmål, som Kommissionen må tage op. Det første er muligheden for en renationalisering af konkurrencepolitikken. Jeg ved, at Kommissionen er modstander af dette, men muligheden foreligger. Jeg er fortsat bekymret over de nationale domstoles og de nationale konkurrencemyndigheders kapacitet. Jeg er fortsat bekymret over hele det juridiske systems funktion. Den anden dag spurgte jeg kommissær Monti, hvad der sker, hvis han tager fejl, og der rent faktisk sker en renationalisering. Hr. von Wogau sagde, at vi kan gå til EF-Domstolen. Tja, i Storbritannien er vi nu gået til EF-Domstolen. Vi mener ikke, at EF-Domstolen kan give os nogen foreløbige foranstaltninger i en vis tvist, vi har med Frankrig i øjeblikket, hvor vi har Kommissionens støtte. Medmindre nogle betragter dette som et rent nationalistisk punkt, tog det EF-Domstolen år at afsige kendelse i Factortame-sagen, hvor den britiske regering var den sagsøgte. Så juridisk må der gøres noget. Jeg spørger Kommissionen, hvad man kan gøre for at fremskynde gennemførelsen på dette område. Hvad angår retssikkerheden, støtter jeg fru Thyssens udtalelser. Det er vigtigt, at erhvervslivet har retssikkerhed. Det nævnte jeg for nylig endnu en gang for kommissær Monti. Han sagde, at vi ikke altid skal bæres frem af jurister. Som jurist, men også som tidligere minister i Det Forenede Kongerige må jeg erklære, at jeg har en personlig interesse i denne sag. Vi må alle leve med vores historie så at sige, men det er vigtigt, at erhvervslivet har retssikkerhed. Jeg vil også gerne spørge Kommissionen, om man har foretaget en analyse af virkningerne af denne ændring for erhvervslivet, en lønsomhedsanalyse af den slags, som er ved at blive så almindelige i europæisk politik. Jeg ved, at Kommissionen har fået foretaget en analyse af virkningen af denne ændring. Vi har fået at vide, hvordan man i øjeblikket spilder folks tid, og at ændringerne derfor vil være gavnlige. Men jeg mener virkelig, at vi omstændighederne taget i betragtning må vide, hvilke konsekvenser det får for erhvervslivet. Endelig ønsker vi britiske konservative en ændring i retning af oprettelsen af en uafhængig konkurrencemyndighed. Jeg vil gerne høre, hvad kommissær Monti mener om det.  Hr. formand, siden begyndelsen af den europæiske integration har Den Europæiske Unions konkurrencepolitik haft en central betydning. Den er inkorporeret i det spændingsforhold, som konceptet om den europæiske integration også indebærer, solidariteten mellem medlemslandene, samarbejdet mellem medlemslandene med henblik på at skabe bedre og mere effektive rammebetingelser for menneskene og erhvervslivet, og konkurrencen, der skal skabe incitamenter for at forbedre Den Europæiske Unions konkurrencedygtighed og fremtidsperspektiver. Konkurrencepolitik er derfor med rette en af de vigtigste politikker. Vi kan være stolte over en europæisk konkurrencekultur, der rent faktisk også gennemfører den sociale markedsøkonomi. Vi kan være stolte over kartel- og fusionskontrollen. Vi skal dog være årvågne over for de globale aktører, som nationalstatslige handlinger ikke længere kan sætte nogen grænser for. Derfor skal vi tænke på en sentens af den franske forfatter, Vivienne Forestier, der beskriver verdens tilstand som økonomiens terror. Samfundet overlader sig selv til markedet. Det er netop dét, vi ikke ønsker i Den Europæiske Union. Vi ved, at der i en tidsalder med strategier for alliancer og årtusindefusioner - i blev der betalt milliarder amerikanske dollars til overtagelser - dæmmes op for konkurrenceskadelig praksis, ikke kun via vores egne regler, men også via bilateralt samarbejde med USA eller Japan eller andre, så længe der ikke findes nogen international konkurrencelovgivning, som der absolut skal være! Europæisk konkurrencepolitik har - det glemmer vi meget tit - ikke kun betydning for den fair konkurrence som sådan, men også for prisudviklingen, for væksten og beskæftigelsen og dermed også for borgerne. Jeg kræver nøjagtig som mine kolleger, at Europa-Parlamentet inddrages i beslutningerne, hvad angår konkurrencelovgivningen. Det skal gennemføres langt om længe! Det er også vigtigt at fremhæve sammenhængen mellem konkurrencepolitik og forbrugerbeskyttelse. Det glæder mig, at kommissær Monti ønsker at opnå fremskridt på dette område i dialog med Europa-Parlamentet, men også i dialog med de ikkestatslige organisationer, forbrugerbeskyttelsesforeningerne og borgerne. Øget gennemskuelighed vil også bidrage til offentlighedens accept af konkurrencepolitiske beslutninger. Så kan man nemlig forstå, at f.eks. de lavere priser på el og telekommunikation også er et resultat af europæisk konkurrencepolitik, og at Bruxelles ikke kun skal i gabestokken, når der er beslutninger om støtte, der selvfølgelig absolut skaber problemer i en øjeblikkelig eller lokal situation. Der skal især også herske klarhed om konkurrencereglerne på grund af EU's udvidelse. Her skal det understreges, at en statslig støttepolitik - det fremhæver Jonckheer-betænkningen også med al tydelighed - stadig skal lade det være op til hver enkelt stat at definere og udforme sine offentlige opgaver og ejendomsforhold selvstændigt. I den forbindelse skal det stå klart, at støtte også kan have en gavnlig funktion med hensyn til at udligne markedsmangler og fremme Fællesskabets mål. Et par ord vedrørende hvidbogen: Revisionen af artikel og betyder et kartelpolitisk skifte. Jeg er modstander heraf i modsætning til flertallet i Europa-Parlamentet og også flertallet i min egen gruppe, fordi jeg mener, at systemet med lovfæstede undtagelser, et forbudssystem med administrative forbehold, er konkurrencemæssigt tydeligt underlegent, og fordi jeg ser faren for en renationalisering. Det gældende system skaber gennemskuelighed og retssikkerhed for virksomhederne og har takket være indberetningspligten uden tvivl ført til disciplinering og afskrækkelse. Problemet med arbejdsmæssig overbelastning, som Kommissionen har fremhævet, er ikke en tilstrækkelig grund til en omfattende ændring af retssystemet. Her er det også tvivlsomt, om det overhovedet er muligt uden en ændring af traktaten.  Hr. formand, jeg er meget glad for, at fru Randzio-Plath nævnte den meget vigtige baggrund for vores forhandlinger, for indtil videre har ingen andre talere gjort det. Euroens komme i begyndelsen af sidste år frigjorde enorme konkurrencekræfter i det europæiske erhvervsliv, som nu mødes af en fusionsbølge af hidtil uset omfang. Tal for sidste år viser f.eks., at den samlede værdi af fusionerne i Europa var på , trillioner euro, syv gange mere, end da fusionsaktiviteten var på sit højeste under det europæiske fusionsboom i Dette udgør en enorm udfordring for konkurrencepolitikken, og jeg håber, at den vil blive taget op, for mange af disse fusioner vil helt sikkert være beregnet på at beskytte virksomhedernes profitmargen fra konkurrencen snarere end at øge produktiviteten og blot få de pågældende virksomheder til at operere i en større målestok. Kommissær Monti og hans kolleger står over for en kæmpemæssig udfordring, og i ELDR-gruppen lægger vi vægt på, at der ikke må ske nogen form for svækkelse af konkurrencepolitikkens fremdrift, hverken i undersøgelsen af fusioner eller i overvågningen af restriktiv praksis. Uddelegering til nationale myndigheder er meget godt, men vi vil gerne understrege det, hr. von Wogau siger i sin betænkning om behovet for regelmæssig overvågning af de nationale myndigheder for at sikre, at der ikke opstår brister i det europæiske element, og jeg vil navnlig bede kommissæren forsikre os om, at der vil blive udført stikprøvekontroller af dette.  Hr. formand, i den korte tid, jeg råder over, vil jeg gerne støtte det arbejde, der er blevet udført af alle ordførerne. Jeg er enig i mange af de ting, der er blevet sagt her, især af min kollega Jonckheer, som har kritiseret den overdrevne gruppering af oplysningerne og behovet for gennemsigtighed og samfundsøkonomisk ligevægt i støtten. Jeg er også enig i, at der ikke er blevet lagt vægt på udviklingen af artikel , ikke mindst når vi alle er vidner til konkurrenceforvridning i forbindelse med markedskoncentrationen. Jeg vil gerne som deputeret fra Baskerlandet give udtryk for min fulde støtte til foranstaltningerne til gennemførelse af en ordentlig konkurrencesituation på markedet. Jeg siger det for det tilfælde, at der skulle herske nogen tvivl herom på grund af den kritik, som vi har rettet mod Kommissionen i almindelighed og hr. Monti i særdeleshed for dens forfølgelse af incitamenterne til de baskiske virksomheder og den kendsgerning, at den betragtede dem som statsstøtte. Vores uenighed består stadig i, at Kommissionen stadig ikke forstår den generelle karakter af ordningen og medansvaret i vores aftale, som betyder, at vores skatteregler i Baskerlandet har samme karakter, grundlag og formål som reglerne i Unionens medlemsstater, og at de finder almen anvendelse for alle skatteyderne, som i kraft af tilknytningen er underlagt disse.  Hr. formand, hr. kommissær, ja, vi har brug for konkurrence. Vi har brug for at konkurrere om den mindste arbejdsløshed, et tilpasset sundhedsvæsen, social retfærdighed, høje sociale standarder, og vi har selvfølgelig også brug for - det er nationaløkonomiske konkurrencekriterier - den driftsøkonomiske konkurrence: maksimal produktkvalitet, ens betingelser for adgangen til markedet for alle virksomheder, miljøvenlige produkter. Det vil sige, at det skal lykkes os at koble de nationaløkonomisk nødvendige konkurrencekriterier sammen med de driftsøkonomiske. Jeg har nogle gange indtryk af, at man i modsætning til det land, jeg kommer fra - fra det tidligere DDR - hvor den nationaløkonomiske konkurrenceevne blev sat over alt andet, og den driftsøkonomiske blevet negligeret, nu meget ofte gør det modsatte: Samfundet tænker næsten kun driftsøkonomisk. Det siger jeg til Dem som en erhvervsdrivende, der absolut er interesseret i sagen. Men sådan kan et system ikke fungere! Det går kun, hvis tingene kobles sammen. Jeg kan give Dem et eksempel: Den Europæiske Union har med rette støttet stålværket Grönitz i Brandenburg, selvom der ud af arbejdspladser kun er tilbage. Der er imidlertid tale om konkurrencedygtige arbejdspladser, for dette stålværk er nu den næststørste fabrikant af værktøjsstål i Forbundsrepublikken Tyskland. Den, der nu i princippet truer produktionen på dette stålværk ved at kræve den dengang godkendte støtte tilbage, truer ikke kun selve stålværket, men truer i denne region også en arbejdsgiver, som små og mellemstore virksomheder selvfølgelig også er afhængige af. Det kan selvfølgelig ikke være Den Europæiske Unions konkurrencepolitik! Hvis vi ønsker konkurrence, skal vi skabe denne kobling mellem den nationaløkonomiske nødvendighed og de driftsøkonomiske forudsætninger. Det er også den eneste chance, vi har for i de underudviklede regioner at opbygge regionale økonomiske kredsløb, der fører til, at befolkningen sikres socialt, at købekraften styrkes. Dermed skal vi også beslutte os for i højere grad at føre en efterspørgselsorienteret økonomisk politik og ikke kun en udbudsorienteret!  Hr. formand, lige siden jeg blev valgt til Parlamentet i , har jeg aldrig været vidne til en betænkning, der indeholder så antiirske følelser og overtoner som den Jonckheer-betænkning, vi drøfter i dag. Jeg vil gerne citere ordret fra betænkningen: "...statsstøtten pr. indbygger inden for fremstillingssektoren er højst i Italien, ... ... og Irland, men at Irland ligger klart forrest, når man lægger national støtte og fællesskabsstøtte sammen." Jeg mener, at ordføreren simpelthen manipulerer med tallene. Jeg har svært ved at forstå, hvordan han kan inddrage regional- og socialfonde i denne matematiske ligning. Jeg vil gerne minde medlemmerne om, at Den Europæiske Union har vedtaget nye retningslinjer for regionalstøtte for perioden fra og frem. Dette var blot en forlængelse af de politiske målsætninger med henblik på at færdiggøre det indre marked i Europa. De regionale forskelle skal udlignes, hvis det indre marked skal blive vellykket og blive en succes. Jeg glæder mig over, at det bliver tilladt med en støtte på % og yderligere % til SMV til brug for anlægsinvesteringer i virksomheder, der etablerer sig i mål -områder i Europa efter Jeg minder hr. Jonckheer om, at irske virksomheder eller udenlandske virksomheder i Irland stadig skal krydse to have for at nå frem til markedet på det europæiske kontinent. Ingen andre medlemsstater har tilsvarende ulemper.  Hr. formand, ærede damer og herrer, kære kolleger, forbuddet mod dannelsen af karteller er det centrale i en fungerende konkurrenceordning i Europa. Kommissionen har vurderet, at den praktiske håndtering af kontrollen af forbuddet mod dannelsen af karteller har været utilfredsstillende. Det kan vi også tilslutte os i første omgang. Men med hensyn til løsningen har vi forskellige opfattelser. Kommissionens forslag afviger formelt set ikke fra forbuddet mod dannelsen af karteller, men i sidste ende er dette forslag en overgang fra et forbud med tilladelsesforbehold til en tilladelse med forbudsforbehold. Dette er overgangen fra forbudsprincippet til misbrugsprincippet. Jeg og nogle af mine kolleger forkaster absolut et så graverende systemskifte. Jeg kan ikke acceptere, at et praktisk gennemførelsesproblem skal være grunden til, at bestemmelserne ændres. Vi ændrer loven, så den kan fuldbyrdes igen. Det kan jeg ikke acceptere. Kommissionen opgiver sit fritagelsesmonopol. På grundlag af dette planlagte system med lovfæstede undtagelser er konkurrencebegrænsninger fritaget uden videre, såfremt forudsætningerne i artikel , stk. , i traktaten om oprettelse af De Europæiske Fællesskaber er opfyldt. Det bliver ikke længere nødvendigt at indberette over for Bruxelles, det vil sige, at Kommissionen i forbindelse med denne sag fremover foretager blindflyvning. Det er efter min mening ikke acceptabelt. Kommissionens koncept udvides med en øget efterfølgende kontrol fra de nationale myndigheders og medlemslandenes domstoles side. Her vil vi dog, hvis dette finder sted inden for rammerne af en renationalisering, få et konkurrencepolitisk kludetæppe i Europa. Jeg mener ikke, at det er acceptabelt. Her svækkes en central del af den europæiske politik. Det systemskifte inden for europæisk kartelret, som Europa-Kommissionen påtænker, er konkurrencepolitisk brandfarligt. Vi har tilstrækkeligt mange andre valgmuligheder i det eksisterende system til at sikre åbne markeder og fri konkurrence. I øvrigt vender Kommissionen med sit forslag tilbage til gamle forslag, som blev fremsat allerede i 'erne og 'erne. Dengang opnåede man ikke flertal. Fordi Frankrig dengang fremhævede de lovfæstede undtagelser meget, blev der rådet bod på det ved hjælp af landbrugspolitiske indrømmelser. år senere kommer forslaget igen på bordet, og det vil - det er jeg sikker på - skabe plads til karteldannelser til skade for forbrugerne i Europa. Det er efter min mening ikke acceptabelt!  Hr. formand, kære kolleger, i disse vigtige forhandlinger om konkurrencen vil jeg her i formiddag især udtale mig om hr. Langens betænkning angående reglerne for støtte til jern- og stålindustrien. Som Domstolen har erkendt i , er jern- og stålindustrisektoren særlig følsom over for konkurrenceforstyrrende elementer. Jeg udarbejdede i øvrigt i den forbindelse for nogle år siden en betænkning om de stærke og svage punkter i EU's jern- og stålindustri. Det er grunden til, at det var legitimt at oprette et støttesystem for denne sektor med det formål at garantere overlevelsen for velfungerende virksomheder, endda selvom der er tale om en modsætning til EKSF-traktatens artikel Dette er faktisk formålet med den sjette støtteregel for jern- og stålindustrien, men samtidig drejer det sig om at undgå alt, hvad der kan være til skade for konkurrencevilkårene, samt enhver alvorlig forstyrrelse af markederne, og derfor er det vigtigt at fastsætte regler for denne støtte. Det er derfor nødvendigt at fortsætte med at begrænse statsstøtten til områder som forskning, udvikling og miljøbeskyttelse samt til lukning af virksomheder. I samme ånd er det absolut nødvendigt, at medlemsstaterne vedkender sig deres forpligtelse til at aflægge regnskab til Kommissionen om den støtte, de yder til deres virksomheder inden for jern- og stålindustrien. Kommissionen foreslår kortere frister for dette, og det kan jeg kun tilslutte mig. Selvom jeg glæder mig over Kommissionens rapport, beklager jeg ligesom ordføreren ikke desto mindre, at den ikke dækker alle aspekter af støtten. Selvom reglerne for støtte til jern- og stålindustrien er ganske klart formulerede, har Kommissionen givet tilladelse til at bevilge støtte til virksomheder i jern- og stålindustrien, der ikke hører ind under de kategorier, som er angivet i reglerne. Hvis man stræber efter at opnå lighed, må man enten anvende reglerne eller ændre dem. Som afslutning, hr. formand, hvad angår EKSF-traktatens ophør, er det nødvendigt at tage reglerne op til fornyet eftersyn, for jeg mener, støttesystemet bør fortsætte også efter , og jeg går nu derfor ind for en forordning fra Rådet, der garanterer sikkerhed på dette område. Vi forventer altså, jeg forventer, at der kommer forslag fra Kommissionen på dette område.  Hr. formand, jeg vil også henvise til betænkningen af Langen om støtte til jern- og stålindustrien. Jeg er enig med ordføreren i to spørgsmål: for det første i behovet for at sikre samme vilkår for støtte til alle medlemsstaterne og for det andet i gennemsigtigheden i denne støtte. Vi kritiserer ligesom ordføreren, at Kommissionen til trods for de regler, der udspringer af den sjette kodeks for støtte til jern- og stålindustrien, ofte har tilladt støtte til virksomheder, som ikke falder ind under kodeksens kategorier. Under alle omstændigheder er det, der bekymrer os mest, hr. formand, prisfaldet på % på grund af importen: Årsagen til prisfaldet er i forbindelse med jern- og stålindustrien den illoyale konkurrence fra Sydkorea og Taiwan på grund af disse landes anderledes arbejdsforhold og støtteordninger. Ordrerne inden for jern- og stålindustrien og skibsværftssektoren - dette emne talte vi om for lidt siden - er faldet drastisk med deraf følgende tab af beskæftigelse. Jeg bor i en region, hvor skibsværftssektoren lige nu har meget alvorlige problemer: Asturien. Med verdensomspændende markeder er der behov for verdensomspændende arbejdsregler og verdensomspændende støtteregler. Jeg ved, at det er vanskeligt at opnå det nu, men hvis ikke vi får retfærdige arbejdsregler for alle arbejdstagere både her og der, og hvis vi ikke også får en retfærdig støtte i alle lande både her og der, bliver det meget vanskeligt at opretholde beskæftigelsen i Europa og andre steder.  Hr. formand, hr. kommissær, hr. generaldirektør, mine damer og herrer, jeg vil gerne frem for alt understrege følgende i forbindelse med betænkningen af von Wogau: Jeg glæder mig over Kommissionens bestræbelser på at indlede en diskussionsproces uden tabuer om de hidtil ubøjelige procedureregler og foreslå konkrete reformtiltag. Jeg vil gerne lykønske ordføreren, hr. Karl von Wogau, der har givet bolden op, men også helt konkret kræver en afklaring, gør opmærksom på nødvendige ledsageforanstaltninger og kritisk nævner de aktuelle artikulerede problemer ved navn. Hvidbogen og betænkningen er to bidrag til indledningen på en nødvendig tanke-, diskussions- og reformproces, der endnu ikke er afsluttet, fordi vi, dommerne, medlemslandene og især de berørte små og mellemstore virksomheder stadig har nogle ret store spørgsmål, der skal afklares. Konkurrencepolitikken skal stadig udarbejdes centralt og bliver ikke renationaliseret, fordi det ville true det indre marked og industriområdet Europa i et globalt verdenssamfund. Den skal dog europæiseres på en subsidiær måde. Jeg glæder mig derfor også over, at ansvaret placeres hos den enkelte, uden at Kommissionen fralægger sig sit ansvar. Erfaringerne med praksis - kun ni sager blev afvist, % af sagerne, som Kommissionen skulle behandle, blev ikke klaret formelt, men kun gennem ikkeoffentliggjorte, retligt ikkebindende administrative skrivelser eller ganske enkelt ved, at tiden gik - viser tydeligt, at Kommissionens arbejde er underlagt tidsmæssige, personlige og finansielle grænser i globaliseringens og EU-udvidelsens tidsalder. Afslutningsvis vil jeg gerne sige, hvad jeg forventer af denne reform: en fair konkurrence og ens konkurrencevilkår, retssikkerhed for alle virksomheder, fælles anvendelse af konkurrencepolitikken, en forenklet procedure efter one stop shop-princippet, en koordinering af de nationale, for mig uafhængige konkurrencemyndigheder, et tæt samarbejde mellem de nationale myndigheder og domstole på den ene side og Kommissionen på den anden side samt en klar opdeling af kompetencer mellem de nationale myndigheder og domstole i forbindelse med anvendelsen af den europæiske konkurrence- og kartelret. Af Kommissionen forventer jeg, at den koncentrerer sig om det væsentligste, når den skal udføre sine opgaver som øverste vogter af de europæiske konkurrencepolitikker. Jeg afventer med spænding, hvilken form diskussionen, som føres bredt, vil antage i det første forslag til retsakt.  Kommissionens rapport bekræfter, at bortset fra Tyskland er statsstøtten til virksomhederne voksende. Dette bekymrer kun Kommissionen, hvad angår konkurrencevilkårene. Vi for vores part ser sagen fra arbejderklassens synspunkt. Samfundet tjener intet på disse enorme overførsler af offentlige midler til private virksomheder. Se på automobilsektoren, hvor forskellige tilskud og støtteformer fra staten er øget med % i den omtalte periode. Og til hvad nytte? Det er ikke for at bevare arbejdspladser. Alle disse virksomheder har nedlagt stillinger, hvilket vil sige afskedigelser. Det er heller ikke for at forbedre arbejdsvilkårene, for når man skal producere mere med et mindre antal arbejdere, forværres arbejdsforholdene. Havde disse virksomheder brug for statsstøtte for at overleve? Nej, automobilvirksomhederne har gennem adskillige år indkasseret kolossale fortjenester. Statsstøtten er ikke bare skadelig, fordi den, som Jonckheer-betænkningen erkender, fører til en jagt på tilskud ved flytning fra et land til et andet, men den er også uacceptabel, fordi den afsætter offentlige midler til at berige en håndfuld private aktionærer. Det er, fordi man overalt i EU favoriserer de mest rige med penge fra staten, man forringer socialsikringen, man forsømmer de offentlige serviceordninger, og man lukker hospitaler. Min hensigt med at stemme imod Jonckheer-betænkningen er at bekræfte nødvendigheden af en anden politik, hvilket vil sige et stop for enhver støtte til private virksomheder samt anvendelse af de midler, der dermed frigøres, til at udvikle det offentlige serviceapparat og således ansætte personale.  Hr. formand, den forhandling, vi er i gang med i dag, er overordentlig vigtig, for konkurrenceprincippet har sandsynligvis været hjørnestenen i det indre marked. Ved anvendelsen af konkurrenceprincippet har retsordenen udviklet artikel til , den egentlige konkurrencepolitik, og revideret alle de former for statsstøtte og skattebestemmelser, som kunne forvride konkurrencen. I første omgang de indirekte skattebestemmelser og for nylig, takket være kommissær Monti, de direkte bestemmelser og i særdeleshed adfærdskodeksen. Det har fungeret nogenlunde godt, men som i den berømte film Casablanca, så går tiden, og det er nødvendigt at tilpasse den retsorden, som vi hidtil har anvendt, til de nye omstændigheder. I denne forbindelse har jeg lagt mærke til en vigtig konsensus i alle indlæggene. For det første at der ved udarbejdelsen af retsordenen skabes klare og fyldestgørende regler. Inden for dette område af retsordenen er det formentligt mere ubehageligt, at der findes uklare regler, lovgivningsmæssige tomrum eller regler, som kun knæsætter ikke nærmere bestemte juridiske opfattelser, end inden for andre områder. Det er endnu mere nødvendigt, når anvendelsen af retsordenen, som det er tilfældet med anden halvdel af denne reform, lægges ud til de nationale myndigheder. For det tredje finder jeg, at den rolle, som Kommissionen skal spille i forbindelse med fristelsen til at oprette uafhængige eksekutionsenheder, som ville udvande selve essensen i Kommissionen, er vigtig for at sikre en ens anvendelse af de internationale organer. For det fjerde og sidste - det er allerede blevet omtalt - har den internationale retsorden ændret sig. Det så vi i den mislykkede Seattle-konference, og vi ser det løbende i de bilaterale konferencer med forskellige regioner eller lande i verden. Konkurrenceprincippet bør allerede nu finde universel anvendelse. Og vi skal overvåge, at miljøstandarderne og arbejdsstandarderne overholdes for at undgå dumping inden for området, at ejendomsrettighederne bliver nøje overholdt, at statsstøtten bliver revideret, da den - som det er blevet sagt her - forvrider konkurrencen inden for mange sektorer og ødelægger beskæftigelsen inden for vores eget hus, og kort sagt, at man gennemfører ens vilkår, som forhindrer, at støtten, de interne forvridninger i andre lande, forplanter sig internationalt ved hjælp af snyderi.  Hr. formand, ærede kommissær Monti, Jonckheer-betænkningen om statsstøtte inden for fremstillingsvirksomhed og visse andre sektorer er generelt god. Først og fremmest udtrykker den Parlamentets beslutsomhed om, at statsstøtte skal reduceres målrettet for at sikre, at det indre marked fungerer korrekt. En del af betænkningens konklusioner giver dog i hvert fald i vores gruppe anledning til alvorlig bekymring. For det første er det faktum, at det beregnede beløb til statsstøtte pr. person og niveau varierer kraftigt i de forskellige medlemsstater, hvilket er et bevis på nødvendigheden af sådanne generelle oversigter. Støtte, som skyldes egoistiske nationale årsager, giver virksomhederne urimelige fordele, forvrider herved konkurrencen og fører til en ineffektiv og uøkonomisk fordeling af de sparsomme ressourcer i hele Europa. Det er heller ikke lige meget, hvilken type støtteform det drejer sig om. En statsstøtte, der kræver en indsats fra støttemodtageren, bør foretrækkes. F.eks. skal de statsgarantier, som Kommissionen netop har udtalt sig om, naturligvis regnes med som statsstøtte, men de er efter min mening et bedre alternativ end en direkte støtte til virksomhederne. I beretningen om konkurrencepolitikken fremhæves igen Kommissionens tillid til stram lovgivning i stedet for, at der lægges vægt på argumenter om økonomisk effektivitet med indvirkning på konkurrenceevnen. Den europæiske økonomi opnår aldrig den ønskede konkurrenceevne, hvis vi ikke viser, at vi stoler på markedskræfterne. Hvis konkurrencepolitikken underkastes social- og miljøpolitiske målsætninger, forbliver den reelle effektivitet og vækst en drøm. Konkurrencepolitikken skal således ses som en del af den økonomiske helhed, og den skal vurderes bl.a. i forhold til handelspolitikken og immaterielle rettigheder og ikke kun fremhæve dens sociale dimension. Socialpolitiske målsætninger kan bedst realiseres gennem en styrket økonomisk vækst og ikke ved at indgå kompromiser om konkurrencepolitiske løsninger. Rapkey-betænkningen påpeger også konkurrencerettens internationale dimension. Jeg synes, det vil være godt, hvis der opnås enighed om visse af konkurrencerettens centrale principper på internationalt plan. Derimod vil en stræben efter fælles minimumsstandarder føre til, at man hopper over, hvor gærdet er lavest, og ender ved den laveste fællesnævner, hvilket udvander alle konkurrencepolitiske målsætninger.  Hr. formand, kommissær Monti, Den Europæiske Union har efter min mening pligt til at modernisere konkurrencelovgivningen, ikke alene i lyset af de ændringer, der er sket i årenes løb, men også med henblik på Unionens udvidelse. Jeg vil gerne takke ordføreren, Karl von Wogau, for den indsats, han har gjort, og jeg er enig i hans betragtninger. Jeg er ligeledes enig i de betragtninger og kommentarer, som formanden for den italienske myndighed, professor Tesauro, har sendt mig, og som professor Monti uden tvivl vil tage behørigt højde for med stor samarbejdsvilje. Det reelle problem, vi har, består utvivlsomt i at foretage en større liberalisering af markedet og ikke mindst i at ensrette de forskellige nationale markeder, som på nuværende tidspunkt er meget forskellige, hvilket man kan se, hvis man sammenligner det engelske, det italienske og det franske marked. Det franske marked er præget af en stærk statslig protektionisme, som ikke findes på det engelske marked, og som er yderst begrænset i Italien. Et andet problem er økonomierne i de lande, som deltager i udvidelsen. Disse økonomier risikerer at blive ved med at være støttemodtagende økonomier, hvis man ikke sørger for en gradvis tilpasning. Det er efter min mening også nødvendigt at indføre en tærskel, under hvilken der skal medtages to betydningsfulde aspekter, som kendetegner vores økonomiske struktur, nemlig de små og mellemstore virksomheder, der er bindeleddet i Europas økonomiske univers, og den sociale sikring, som Europa altid har garanteret de svageste økonomiske grupper. Bevarelsen af markedets sociale funktion er forskellen mellem en ren liberalisme og et system, hvor folks livskvalitet forbedres. Et aspekt, der skal tages i betragtning i den nye lovgivning, er økonomien i randområderne og øområderne, som bør beskyttes. Jeg mener derfor, at det ville være hensigtsmæssigt også at fokusere på to aspekter ved det eksterne marked og således skabe et gunstigt forhold til Rusland og Middelhavslandene for netop at gøre deres økonomier mindre periferiske. Det er mit ønske - og jeg vil i den forbindelse gerne takke professor Monti - at man skærer mest muligt igennem i den nye lovgivning, når det gælder den økonomiske politik, og at man sikrer dens sociale funktion.  Hr. formand, konkurrence er det europæiske indre markeds politiske hjerte og kraft. Et frit, åbent marked kan kun bestå ved konkurrencens gunst, afgrænset af klare, ensartede spilleregler. I sin betænkning udtrykker Karl von Wogau det på en meget fin måde. Men Europa forandrer sig. Økonomierne vokser, vi udvider til - medlemslande. EU-Kommissionen bliver overbelastet, hvis den nuværende politik fortsættes. Reform af konkurrencepolitikken er derfor nødvendig. Ingen diskussion om det. Selvom jeg allerede har sagt det, er jeg dog stadig bekymret over den planlagte decentralisering. Hvordan vil Kommissionen som traktaternes beskytter garantere, at der i London, Palermo, Helsinki og om kort tid i Budapest og Ankara besluttes på ensartet vis i konkurrencesager? Det er nødvendigt for at forhindre retsulighed, og det er nødvendigt, at konkurrencesager strømmer til den domstol, hvor dommene er mildest. Det er ikke nok at sige, at der allerede er års erfaring i medlemslandene. I Nederlandene træder konkurrencemyndighederne stadig deres børnesko. I Nederlandene er markedet meget lille, men dette marked defineres desværre ofte samtidig som værende relevant. I modsætning hertil udøver et meget erfarent Kartellamt sine beføjelser på det gigantiske tyske marked. EU-Kommissionens tillid til, at fortolkningen af lovgivningen i alle verdenshjørner næsten som en selvfølge er ens, er hvad vi i katolske kredse kalder "forvoven tillid", og det er bandlyst. Der skal arbejdes på ensartethed. Jeg tænker på specialiserede, nationale domstole med mulighed for direkte appel til en særlig konkurrenceret ved Domstolen. Denne særlige ret i Luxembourg er nødvendig, fordi der skal opbygges en bred ekspertise. Desuden tillader de meget store økonomiske og sociale interesser, der er involveret i den slags sager, ikke, at en udtalelse lader vente på sig i to år, som det er almindeligt nu. Hvad mener kommissæren om det? Jeg vil slutte med et vigtigt punkt for de små og mellemstore virksomheder. For at give de små og mellemstore virksomheder større sikkerhed skal EU-Kommissionen selv udarbejde en fritagelsesforordning for små og mellemstore virksomheder, så horisontale fritagelser også bliver mulige ud over de vertikale. Små selvstændige virksomheder skal gennem samarbejde kunne forsvare sig over for de store kæder. Det kan ikke være meningen med den europæiske konkurrencepolitik at gøre livet umuligt for små virksomheder. For små virksomheder skal det endvidere overvejes, om der ikke i stedet kan anvendes et bedre system med en forudgående advarsel, det gule kort, i stedet for straks at give det røde kort, der kommer til at virke som en bøde, og som kommer til at true virksomhedens fortsatte eksistens.  Hr. formand, at tale som den sidste giver mig det privilegium, hr. kommissær, at sige til Dem, at størstedelen af Parlamentet støtter Deres initiativ og har udvist en fuldstændig, og jeg finder den meget berettiget, tillid til den måde, De styrer dette skib på. Men på dette skib vil vi også være roerne, vi er om bord på det samme skib, og vi vil gerne ro sammen med Dem. Og derfor finder jeg, at det er absolut nødvendigt, at der kommer en interinstitutionel dialog for at nå sikkert i havn, for at finpudse, for at nuancere denne utroligt vigtige reform. De mange idéer, der er blevet fremført her, kan grupperes i tre store blokke: For det første er der den bekymring, som nogle har givet udtryk for, især fru Randzio-Plath, formand for Udvalget om Økonomi og Valutaspørgsmål, om hvorvidt denne nye fritagelsesordning er fuldstændig forenelig med traktaten. Jeg deler hendes bekymring, og jeg finder, at vi bør undersøge dette forhold. For det andet er der spørgsmålet om virksomhedernes retssikkerhed. Og det er sandt, hr. kommissær, at Kommissionen ikke er en maskine til fremstilling af retssikkerhed. Det er vi alle enige i. Men det er ikke mindre sandt - og det er blevet gentaget fra alle sider i Parlamentet - at den europæiske industristruktur består af små og mellemstore virksomheder, og at Kommissionen ofte spiller en rolle som auctoritas, som legitimation, som legitimitet for det, der er det indre marked. Jeg vil i denne forbindelse komme med min mening om noget, som hr. Karas har sagt. Der har kun været ni beslutninger om manglende godkendelse. Men her tager jeg hensyn til min erfaring som advokat. Hvor ofte har en advokat med to virksomheder og ét projekt, på baggrund af en forhåndsorientering fra Kommissionen, ikke måttet ændre dette projekt, så det blev i overensstemmelse med konkurrencereglerne? Det er et forhold, man bør holde sig for øje. Og for det tredje er der problemet med en ens anvendelse af fællesskabsretten. På dette punkt kan fru Thyssens fremragende indlæg ikke gøres bedre. Jeg finder, at biologisk mangfoldighed er en god ting, endog kulturel mangfoldighed, men jeg synes ikke om mangfoldighed ved retsanvendelse af det, der er selve kernen i det indre marked, det vil sige retten til konkurrence. Her skal der finpudses lidt bedre. Kun i enkelte lande, f.eks. Tyskland, findes der en specialiseret jurisdiktion. Måske skal vi se nærmere på denne praksis, men vi skal også se nærmere på andre former for praksis. Det, vi ikke kan gøre, hr. kommissær - og med denne betragtning vil jeg gerne slutte - er at levere skytset til dem, der fremstiller de europæiske institutioner som en sag for de store, for de mest betydningsfulde, for de rige, ikke for borgeren, ikke for den lille og mellemstore virksomhed, som i værste fald ville se sig underlagt - og det vil ikke blive virkelighed, for der vil blive anvendt tilstrækkelige foranstaltninger for at undgå det - nogle domstole, som afsiger forskellige domme, meget sent og uden nogen reel mulighed for at kontrollere det, undtagen med det, som franskmændene kalder le parcours du combatant, det vil sige, efter jeg ved ikke hvor mange år, når Domstolen i Luxembourg afsiger sin kendelse, og Domstolen er for øjeblikket meget overbebyrdet. Hr. formand, vi står over for en reform, hvor der ikke er ord, som ville være for stærke til at udtrykke, hvor vigtig den er: Den vedrører konkurrencen, den vedrører samhørigheden inden for det indre marked, jeg finder, at den vedrører alt det, der er meningen med den europæiske integration, med den europæiske integrations legitimitet. Lad os derfor, hr. kommissær, bruge denne interinstitutionelle dialog til at finpudse denne reform, som vi alle venter på, og som vi finder, at vi kan føre sikkert i havn med Dem som styrmand og med vores samarbejde.  Hr. formand, ærede parlamentsmedlemmer, jeg vil gerne rette en varm tak til Udvalget om Økonomi og Valutaspørgsmål samt til hele Europa-Parlamentet for den store interesse, man viser for de emner, der har at gøre med konkurrence. Denne forhandling under ét er efter min opfattelse, hr. formand, et levende og kraftigt bevis på dette. Vi har lyttet til nogle meget indgående betragtninger, som både drejede sig om den økonomiske politik og om institutionernes tilrettelæggelse. Det er vores fælles hensigt at modernisere og styrke konkurrencepolitikken, der er en grundpille i den sociale markedsøkonomi og i den europæiske konstruktion. Den røde tråd i alle aspekterne ved reformen af konkurrencepolitikken, som vi får lejlighed til at beskæftige os med sammen, er at sikre en mere effektiv beskyttelse af konkurrencen, at mindske det bureaukratiske besvær for virksomhederne og at lade beslutningsprocesserne finde sted tættere på borgerne. Jeg vil gerne rette en personlig og stor tak til hr. von Wogau for det engagement, han har lagt for dagen ved undersøgelsen af hvidbogen, og for kvaliteten af hans betænkning. Jeg vil inddele de betragtninger, der er blevet fremført under forhandlingen om von Wogaus betænkning, i fire punkter. Jeg betragter dem ikke som en kritik af Kommissionen, men tværtimod som et vigtigt bidrag, eftersom der stadig er nogle bekymringer, som man med rette kan have, og som vi ønsker at overvinde i fællesskab, nemlig spørgsmålet om effektiviteten, spørgsmålet om risikoen for renationalisering, spørgsmålet om konsekvens i gennemførelsen og spørgsmålet om retssikkerheden. Jeg vil meget kort gennemgå disse spørgsmål et efter et. Med hensyn til effektiviteten er jeg overbevist om, at det med denne reform bliver muligt at styrke og ikke at svække beskyttelsen af konkurrencen inden for fællesmarkedet. Ærede parlamentsmedlemmer, det nuværende anmeldelsesinstrument gør det ikke længere muligt at nå dette mål, da det ikke sikrer, at Kommissionen bliver informeret, når det gælder de mere alvorlige begrænsninger - jeg minder om, at der på år kun er blevet vedtaget ni beslutninger om et forbud efter en anmeldelse og uden indgivelse af klager - ligesom det heller ikke sikrer gennemsigtigheden eller giver en reel retssikkerhed til virksomhederne, som i de fleste tilfælde blot modtager en administrativ skrivelse. Det foreslåede system gør det muligt at forbedre beskyttelsen af konkurrencen, for det første fordi Kommissionen kan koncentrere sin indsats om de mere alvorlige begrænsninger, for det andet fordi det i højere grad inddrager de nationale myndigheder og konkurrencemyndighederne i straffen af overtrædelserne, og for det tredje fordi det giver overtrædelsernes ofre mulighed for at henvende sig direkte til de nationale dommere, der har til opgave at beskytte de subjektive rettigheder. Jeg kommer nu til renationaliseringsspørgsmålet. Selvom det siger sig selv, vil jeg gerne starte med at minde om og understrege - om muligt flere gange - at hvidbogen ikke kommer det mindste ind på koncentrationer og statsstøtte - vi tænker ikke på en kompentenceoverdragelse på disse områder - men hvad angår forordning nr. , er der risiko for en renationalisering. Vi har selvfølgelig stillet os selv dette spørgsmål, og vi er nu i færd med at overveje det grundigt, også på baggrund af de bekymringer, De har givet udtryk for. Jeg tror dog ærligt talt ikke, at denne frygt er begrundet, når alt kommer til alt. I Kommissionens forslag får Kommissionen en central rolle med hensyn til fastlæggelsen af retningslinjerne for konkurrencepolitik. Reformen indebærer ikke nogen reduktion af Kommissionens aktiviteter, men blot at disse aktiviteter kommer til at dreje sig om de vigtigste sager. Reformen vil medføre en gradvis udvikling af den europæiske konkurrencekultur, hvilket jeg gerne vil understrege, for det udtryk, som formand Randzio-Plath brugte, og som jeg i øvrigt tilslutter mig fuldstændigt, gjorde et stort indtryk på mig. Reformen medfører således, at de forskellige nationale konkurrencekulturer flyttes over og får rodfæste på den europæiske konkurrencekulturs jord, hvor der i dag gror nogle forskellige små kulturer, som bestemt ikke er ensartede. De nationale lovgivninger bliver gradvist afskaffet til fordel for en mere omfattende brug af fællesskabsretten, som vil kunne gennemføres af et større antal aktører. Jeg vil gerne understrege, at man herved fører konkurrenceretten op på EU-plan, og at der ikke er tale om en renationalisering af den. Hvad angår spørgsmålet om konsekvens i gennemførelsen, skal man huske på, at der er en risiko for, at konkurrencebestemmelserne gennemføres på en inkonsekvent måde, men jeg tror ikke, at denne risiko skal overdrives. Ligesom det er tilfældet med mange andre af traktatens bestemmelser, har artikel , stk. , og artikel trods alt været anvendt af nationale myndigheder og dommere i flere årtier, og jeg mener ikke, at dette har skabt nogen særlige problemer. I en lovbestemt undtagelsesordning er fastholdelsen af konsekvens for det første afhængig af, hvor klare de materielle bestemmelser er. Kommissionen vil betræbe sig på at fastlægge de lovgivningsmæssige rammer, både ved hjælp af retsakter af almindeligt omfang og ved hjælp af sin beslutningspraksis. For det andet vil det være nødvendigt at tage højde for nogle effektive mekanismer til konfliktforebyggelse, og hvidbogen omhandler informations- og høringsmekanismer. Jeg vil i den forbindelse gerne sige et par ord om det efter min mening glimrende forslag, som fru Riis-Jørgensen og hr. Huhne fremsatte, nemlig forslaget om at føre kontrol med implementeringen. Dette er så tanken med at overvåge gennemførelsen. Jeg må sige, at det efter min mening er en vældig god idé, som vi formentlig vil tage op. Selvom vi har stor respekt for de nationale konkurrencemyndigheders arbejde osv., er det klart, at vi vil holde meget nøje øje med, hvordan de nationale myndigheder og domstole håndhæver EF-lovgivningen. Derfor ønsker Kommissionen at bevare retten til at fratage en national konkurrencemyndighed en sag i tilfælde af ukorrekt anvendelse. Dette går da i det mindste i retning af at fjerne Deres bekymring, fru Peijs. Der er en ting vedrørende konsekvenserne for virksomhederne, som er af stor betydning. Det var fru Thyssen, fru Peijs og fru Palacio Vallelersundi inde på: spørgsmålet om SMV. Mange talere har understreget dette. Kommissionen lægger særlig vægt på SMV's retssikkerhed. Vi foreslår et system, der medfører en betydelig forbedring af SMV's retssikkerhed. Hvorfor? Er dette blot en politisk gestus? Nej. I det system, vi foreslår, vil vi ændre vores omfattende regler på en sådan måde, at de fleste SMV bliver omfattet af undtagelsesbestemmelser en bloc som på området vertikale hindringer. De fleste SMV har rent faktisk en markedsandel på mindre end %. Vi har en de minimis-bestemmelse med en erklæring om, at eftersom SMV ikke indtager en dominerende stilling, er de normalt ikke underlagt det strenge forbud under artikel , stk. Vi arbejder med yderligere undtagelser en bloc og retningslinjer, hvor der vil blive taget hensyn til SMV's særlige situation, og vores hvidbog om modernisering vil ligeledes forbedre SMV's situation, for det første ved at afskaffe det bureaukrati, der skyldes det nuværende anmeldelsessystem, og for det andet ved at gøre artikel , stk. , direkte anvendelig, hvilket især vil gavne SMV. Jeg vil gerne rette en lige så varm tak til Dem, hr. Jonckheer, for Deres betænkning om den syvende oversigt over statsstøtte i Den Europæiske Union. Jeg vil ikke komme ind på spørgsmålet om den fælles beslutningsprocedure her, men det er naturligvis ikke, fordi jeg ikke synes, at det er vigtigt. Den fælles beslutningsprocedure har meget stor institutionel betydning og selvfølgelig også større betydning end det specifikke emne, der hedder konkurrence. Jeg er således ikke i beføjet til at udtale mig, og spørgsmålet indgår naturligvis i den bredere kontekst, som regeringskonferencen skal beskæftige sig med. Med hensyn til Deres forslag, hr. Jonckheer, ved De allerede, at mine tjenestegrene - omend med de knappe, men meget kvalificerede ressourcer, der kendetegner dem - arbejder aktivt på udarbejdelsen af statsstøtteregisteret og resultattavlen over statsstøtten. Jeg afventer også resultatet af den ottende oversigt med meget stor interesse, og her er der følgende tidsplan: Tjenestegrenene udarbejder oversigten her i januar, og Kommissionen vedtager den i marts for at se, om de seneste tendenser bliver bekræftet. Hr. Jonckheer, fru Thyssen og hr. Gemelli talte om ansøgerlandenes forberedelse med hensyn til konkurrence generelt og om deres forberedelse, når det gælder statsstøtte. Jeg kan kun kort fortælle, at vi samarbejder meget aktivt og konkret med dem. De er ved at forberede sig, de har efterhånden alle indført konkurrencebestemmelser, og de er nu ved at oprette de pågældende myndigheder. Hvad angår bekymringerne på energi- og ikke mindst miljøområdet - som De ved, at jeg deler - kan jeg desuden fortælle, at vi er ved at afslutte revisionen af rammebestemmelserne for statsstøtte til miljøet. I forbindelse med statsstøttespørgsmålene vil jeg ligeledes gerne understrege det punkt, som blandt andre fru Riis-Jørgensen kom ind på, nemlig tilbagesøgningen af uretmæssigt udbetalt støtte. I april vedtog Kommissionen et nyt procedurereglement, der indførte nogle specifikke regler på tilbagesøgningsområdet. De vil i den kommende tid få at se - det forsikrer jeg Dem for - hvor alvorligt vi agter at tage disse regler. Endelig vil jeg gerne, hr. formand, rette en stor tak til hr. Langen for hans betænkning, hvis emne er mere sektorspecifikt, men hvis bidrag er lige så vigtigt. Jeg kan sige, at Kommissionens rapport om statsstøtte til jern- og stålindustrien som bekendt ikke omfatter de individuelle beslutninger, der træffes i henhold til den undtagelsesprocedure, som er omhandlet i EKSF-traktatens artikel , da det drejer sig om beslutninger, der falder uden for stålstøttereglernes anvendelsesområde. Med hensyn til de kommende bestemmelser for støtte til jern- og stålindustrien, som træder i kraft i juli , vil vi sørge for, at der fortsat kommer til at gælde nogle strenge bestemmelser, hvis nødvendighed industrien efterhånden selv er enig i. Når vi har udarbejdet vores forslag om de nye bestemmelser og valgt den mest egnede juridiske form, vil jeg med glæde fortælle Dem om vores planer. Hr. formand, det, jeg tager med mig hjem efter denne forhandling, som jeg er Parlamentet meget taknemmelig for, er Europa-Parlamentets åndelige og politiske støtte - der lader til at komme fra alle sider - til konkurrencepolitikken, en grundlæggende værdsættelse af Kommissionens arbejde og et udtryk for tillid, så den kan fortsætte med at udføre dette arbejde i fremtiden. Det er alt sammen noget, jeg er særligt taknemmelig for. Vi vil fortsætte den interinstitutionelle dialog, der er blevet skabt, navnlig med Udvalget om Økonomi og Valutaspørgsmål, men også med Parlamentet generelt. Jeg kunne godt lide Deres udtryk i den forbindelse, fru Palacio. Vi skal nemlig alle sammen ro, og helst i samme retning. Konkurrence er ikke en målsætning, som hr. Rapkay så rigtigt bemærkede, men et yderst vigtigt instrument i vores europæiske konstruktion. Som hr. von Wogau sagde i starten af forhandlingen, er konkurrence ikke noget, der er abstrakt, når det kommer til stykket. Konkurrence er nemlig i borgernes interesse og er grundlaget for den sociale markedsøkonomi. Jeg vil tilføje, at konkurrencen ligeledes har haft og stadig vil have en samfundsmæssig værdi og ikke bare en økonomisk værdi i den europæiske konstruktion.  Tak, kommissær Monti. Forhandlingen under ét er afsluttet. Afstemningen finder sted i morgen kl.  Strafferetlig beskyttelse af Unionens finansielle interesser Næste punkt på dagsordenen er betænkning af Theato for Budgetkontroludvalget om indførelse af strafferetlig beskyttelse af EU's finansielle interesser.  Hr. formand, år efter år læser vi især i beretningerne fra Den Europæiske Revisionsret, at der er gået penge tabt i Den Europæiske Unions budget på grund af alt lige fra ødselhed, dårlig forvaltning, uregelmæssigheder til formodet håndfast svindel. Disse misforhold har i lang tid fået Parlamentet til at protestere, så der kunne blive taget initiativ til nogle foranstaltninger, der skal beskytte pengene fra de europæiske skatteydere, som Unionens budget i sidste ende får næring fra. Her skal der navnlig fokuseres på bekæmpelsen af svig, opklaringen af, straffen for og forhindringen af svig. Dannelsen af UCLAF via Ekspertgruppen og dannelsen af Kontoret til Bekæmpelse af Svig, OLAF, var nogle vigtige skridt på samme måde som konventionen om beskyttelsen af Unionens finansielle interesser og om kontrollen på stedet. Sanktioner i sager, der er blevet afsløret, kan Unionen kun idømme på det forvaltningsretlige område. Kommissionens krav om tilbagelevering af uretmæssigt modtagne penge har hidtil kun haft begrænset succes. Strafferetlige foranstaltninger henhører under medlemslandenes kompetence. Da de to retlige aspekter ofte overlapper hinanden, og der i stigende grad sker grænseoverskridende overtrædelser af Unionens budget, også begået som led i organiseret kriminalitet, er medlemslandenes indbyrdes kompetence uklar. Hertil kommer forskelle i de enkelte nationale lovbestemmelser samt langsommelige til uopfyldte gensidige retsanmodninger. Det har konventionen om beskyttelse af Unionens finansielle interesser, undertegnet af Det Europæiske Råd i , og de to efterfølgende protokoller heller ikke ændret noget ved. For at konventionen kan træde i kraft, skal den ratificeres af alle medlemslande. Efter fem år er det kun fire lande, der har gjort det. Denne stilstand, der truer med at undergrave Unionens troværdighed, har fået Parlamentet til at anspore til, at der dannes en europæisk anklagemyndighed. Dermed skal der på ingen måde skabes en transnational strafferets- og justitsorden. Målet er snarere at udruste Unionen med specifikke instrumenter til beskyttelse af dens finansielle interesser, og det under overholdelse af nærhedsprincippet. Med dagens betænkning giver vi nyt liv til denne tanke og opfordrer Kommissionen til at fremsætte forslag til retsakter med henblik på at realisere dette mål. I den forbindelse inddrages anliggenderne fra Retsudvalget fra dets udtalelse samt fra Udvalget om Borgernes Friheder og Rettigheder, Retsvæsen og Indre Anliggender fuldt ud. Vi kommer med to henstillinger, der er opstået i kølvandet på dannelsen af OLAF og skal sikre kontorets operationelle og retlige effektivitet, gennemskuelighed samt beskyttelsen af de individuelle rettigheder. Til det formål har vi brug for - det er den første henstilling - en retsakt, hvor begrebet forbrydelser til skade for Unionens finansielle interesser bliver optaget, og hvor de ledende principper er forankret. I et ændringsforslag går jeg ind for forslagsfristen for Kommissionen, som skal være den september. Den anden henstilling vedrører de strafferetlige procedurer. Kommissionen bør - og også her, som ændret af mig, inden maj - foreslå en retsakt om dannelse af et uafhængigt organ, som institutionelt hører under Kommissionen, med henblik på koordinering og kontrol af OLAF's behørige undersøgelsesaktivitet. Det allerede eksisterende overvågningsudvalg kan kun kontrollere uafhængigheden hos kontorets direktør. Forslaget om en sådan retsakt bør indeholde en uafhængig status for dette organ og definere dets opgaver, der begrænser sig til OLAF's efterforskning og interne retsforfølgelse i forbindelse med handlinger til skade for Unionens finansielle interesser samt kontorets forbindelser til de nationale myndigheder. En indflydelse på retsplejereglerne i medlemslandene er fortsat udelukket. Overvågningen af retsakternes retmæssighed skal overtages af Domstolen. Vi opfordrer tillige den forestående regeringskonference til at indlede debatten om dannelsen af en europæisk anklagemyndighed til beskyttelse af Unionens finansielle interesser, om muligt på grundlag af den undersøgelse, der er udarbejdet af ansete forskere og nu anerkendt i vide kredse, det såkaldte corpus juris, samt den undersøgelse om muligheden for gennemførelsen, som er udkommet efterfølgende. Andre grunde til at gå ind for dette projet står også at læse i den anden beretning fra den såkaldte Ekspertgruppe. Kommissionen, hr. Barnier og hr. Vitorino, samt nogle medlemslande er ligeledes åbne over for idéen. Jeg vil gerne bede Dem, kære kolleger, om Deres tilslutning til denne betænkning, som Budgetkontroludvalget har vedtaget med stort flertal. Her kan Parlamentet igen foregå med et godt eksempel og være aktivt, så dårlig forvaltning og især svig forebygges, og, om nødvendigt, idømme straf.  Hr. formand, jeg glæder mig over at tage ordet i forhandlingen om denne betænkning, og jeg vil gerne lykønske fru Theato. Jeg synes, at der har været et meget godt samarbejde mellem udvalgene i forbindelse med denne betænkning, og resultatet, som vi har fået i dag, er en nøgtern og klar betænkning om et særdeles følsomt spørgsmål. Den nøgternhed og klarhed, der er et særligt behov for ved udviklingen af artikel , stk. For hvis vi skulle give en pris til den mest uforståelige, den mindst tydelige og den mest dunkle artikel - eller hvordan De nu vil betegne den - så ville konkurrencen være meget hård, for traktaten er et skoleeksempel på komplekse artikler, men den nævnte er uden tvivl en af de sikre kandidater til prisen. Og det er samtidig et særdeles følsomt spørgsmål, for det drejer sig om beskyttelsen af Fællesskabets finansielle interesser, som fru Theato så smukt har sagt det. Vi er os alle bevidste - og Parlamentet har fremført denne bekymring eller har været fortaler for denne bekymring - om behovet for at beskytte Fællesskabets finansielle interesser. Men pas på med, som franskmændene siger, at hælde barnet ud med badevandet, det vil sige, at man ved beskyttelsen af Fællesskabets finansielle interesser på den ene side skal respektere - og det har fru Theato nævnt - nationalstaternes kompetencer og på den anden side andre ting, der berører borgerne, som berører de væsentlige garantier. Konklusionerne i betænkningen af Theato sikrer dem fuldt ud. Jeg håber derfor som formand for Udvalget om Retlige Anliggender og Det Indre Marked, og naturligvis også i min egenskab af parlamentsmedlem, at Parlamentet med stort flertal vil bakke op om betænkningen her til formiddag, og at Kommissionen sørger for, at den bliver ført ordentligt ud i livet.  Hr. formand, dette er, som fru Theato sagde, en kritisk betænkning. Det er en betænkning fra Budgetkontroludvalget, og det er en initiativbetænkning. En af grundene til, at vi var ivrige efter at tage emnet op, var, at Den Europæiske Union, hvad enten vi kan lide det eller ej, har ry for svig og fejlforvaltning. Det overdrives undertiden, men sådan er det. Vi er nødt til at gøre noget ved det. Nogle af de foranstaltninger, vi har indført tidligere, er ikke blevet taget op af nogen af medlemsstaterne - og vi må ikke glemme, at medlemsstaterne har ansvaret for at gennemføre omkring % af EU's budget. Mange af dem har ikke underskrevet eller ikke ratificeret konventionen om beskyttelse af Fællesskabets finansielle interesser, og derfor stod det klart, at der måtte gøres noget mere radikalt. Vi må tage dette ansvar alvorligt. Vi må kunne retsforfølge personer, der begår svig imod Den Europæiske Union. Spørgsmålet er: Hvem skal retsforfølge? Der kommer vi virkelig i vanskeligheder. Hvis ansvar er det, når man har at gøre med en instans, der krydser så mange grænser? Vi skal også være lydhøre over for medlemsstaternes ønsker. Forslaget om at oprette en offentlig anklagemyndighed i Europa er meget følsomt. Vi er alle klar over, at en helt igennem føderal indfaldsvinkel og en situation, hvor en europæisk retsmyndighed har forrang frem for de nationale juridiske myndigheder, er et skridt for langt for nogle. Men diskussionen skal i gang, og derfor opfordrer vi regeringskonferencen til at indlede drøftelserne. Det vigtigste for Parlamentet som vogter af Den Europæiske Unions budget er, hvordan man skal håndtere tilfælde med personer, der arbejder for Den Europæiske Unions institutioner. På et tidspunkt, hvor vi er ved at gennemgå hele reformprocessen, er det meget vigtigt at udsende det rette signal. Folk skal forstå, at hvis de begår svig, vil de blive retsforfulgt, og det er ikke tilfældet i øjeblikket. Hele spørgsmålet om, hvorvidt vi har juridisk myndighed til dette, er blevet skitseret af fru Palacio. Jeg vil gerne slå fast, at min gruppe vil stille et ændringsforslag om at annullere de nærmere bestemmelser om, hvordan Kommissionen skal håndtere dette spørgsmål. Vi er klar over, at dette er en følsom diskussion. Vi ved, at Kommissionen muligvis skal have en tilstrækkelig manøvremargen til at håndtere en situation, hvilket er acceptabelt for alle parter. Jeg vil gerne understrege, at vi har lagt os fast på indførelse af et corpus juris her eller en føderal offentlig anklagemyndighed på europæisk plan. Men vi står fast på, at vi vil ændre den nuværende situation, som er helt og aldeles uacceptabel.  Hr. formand, jeg vil begynde med at ønske fru Theato tillykke med hendes betænkning. Jeg synes, det er en fremragende betænkning, og jeg tror, at den for størstedelens vedkommende vil blive støttet af min gruppe. Men jeg har en stærk fornemmelse af, at den på nuværende tidspunkt egentlig ville være gået endnu længere. Nu hvor jeg har hørt de sidste - måneders debat, kan det meget vel være tilfældet. Vi ved alle, at det i blev besluttet, at der skal skaffes en bedre strafferetlig beskyttelse af Unionens finansielle interesser. Men medlemslandene har ikke spillet med. Det er simpelthen en politisk kendsgerning, og det tror jeg ikke, vi kan gøre meget ved i øjeblikket. Der er nu mulighed for, at Kommissionen på grundlag af Traktatens artikel tager nye initiativer, og jeg vil gerne foreslå Kommissionen virkelig at gøre det så hurtigt som muligt. Min gruppe er - i modsætning til den foregående taler, der allerede er forsvundet - en stærk fortaler for en europæisk offentlig anklager. Min kollega Jan-Kees Wiebenga kommer utvivlsomt nærmere ind på det, for der er allerede kommet en betænkning fra hans hånd om dette. Vi har brug for, at der på europæisk niveau så hurtigt som muligt kommer en definition af, hvad der er svindel, og hvad der er uorden. Jeg har selv siddet i undersøgelsesudvalget om transittrafik. Et af de store problemer på det område var, at hvis man gør noget forkert, og her handler det først og fremmest om EU's indtægter, så er det uorden i ét land, og en forbrydelse i et andet land. Sådan kan vi ikke fortsætte ret meget længere. Et alment politisk punkt. Hvad vi end kan sige om valget til Europa-Parlamentet, så er den lave stemmeprocent en kendsgerning. Vi kan forbedre den ved hurtigt at forfølge kriminaliteten i Europa, og det skal ske på europæisk niveau.  Hr. formand, min tak er også rettet mod ordføreren. Fru Theatos betænkning kan bidrage til, at tilliden til de europæiske institutioner genskabes. Jeg tror, at vi alle har stærkt brug for det, når vi tænker på resultatet af det sidste valg til Europa-Parlamentet, når vi tænker på valgdeltagelsen. Problemet er dog hvert år det samme. Revisionsretten offentliggør sin beretning, og i denne beretning anklages medlemslandene for forskellige former for svindel. Men de europæiske institutioner har hidtil haft for få muligheder for at skære igennem, for at sørge for, at tingene virkelig gennemføres, at tingene bliver afhjulpet. Det er netop denne procedure, der hvert år igen nedbryder tilliden. Jeg mener, at fru Theatos betænkning og forslagene i den kan bidrage til, at der vendes op og ned på netop dette, at det understreges, at de europæiske institutioner sørger for, at europæiske midler anvendes målrettet, og at der ikke foregår svindel her. Det er vigtigt, at vi efter det første skridt, der allerede er blevet taget, nemlig at ændre UCLAF til OLAF, en uafhængig institution, nu tager det næste skridt og skaber nogle retlige rammer for OLAF, så OLAF også kan agere inden for nogle sikre retsrammer. Til det formål har vi brug for en europæisk offentlig anklagemyndighed, der sørger for, at der foreligger en klar retsgaranti, også for mistænkte personer. Jeg må dog sige i denne forbindelse, at min gruppe desværre ikke stemmer for Deres betænkning i samlet trop. Jeg håber, at debatten kan overbevise nogle af dem. Men betænkelighederne er desværre stadig for store til, at der dannes en europæisk institution, der nedbryder subsidiaritet. Jeg vil dog gøre mit for at bidrage til, at fru Theatos betænkning får større tilslutning.  Hr. formand, vi går i det store og hele ind for det forslag til beslutning, der forelægges os, selvom vi er af den opfattelse, at dette forslag kun kan være en opfordring fra Parlamentet til Rådet om, at man gennem en ændring af traktaterne sørger for effektiv strafferetlig beskyttelse af Unionens finansielle interesser. Oprettelsen af en europæisk offentlig anklagemyndighed og indførelsen af nogle fælles forbrydelseskategorier for alle EU-landene er uden tvivl en god idé, men jeg anser det for at være umuligt at gennemføre den, hvis man ikke først indfører et fælles retssystem for Unionen. Vi taler nemlig om strafferet, der er et område, hvor medlemsstaternes modstand mod en harmonisering er stærk og altid vil være det. Man skal nemlig ikke tro, at det er muligt kun at indføre nogle grundlæggende og proceduremæssige juridiske bestemmelser for et enkelt område som beskyttelsen af de finansielle interesser uden først at have skabt et europæisk retssystem. Man behøver blot at læse de præcise og fyldestgørende begrundelser i Theatos betænkning for at blive klar over, hvor mange og hvilke problemer der mangler at blive løst. Dette forslag skal dog støttes, og der er ingen tvivl om, at man netop under dette forsøg på at beskytte de finansielle interesser vil blive klar over, at det er nødvendigt, at Fællesskabet får et corpus juris, som skal medtages i traktaterne. På egne og på min gruppes vegne vil jeg desuden gerne give udtryk for ønsket om, at Unionens finansielle interesser vil bane vejen for indførelsen af et europæisk retssystem, hvor man respekterer borgernes rettigheder og garantier, det vil sige et retssystem, der forbedrer garantierne, som i mange stater desværre ikke har et acceptabelt niveau. Jeg vil derfor gerne sige på min gruppes vegne, at vi går ind for Theatos betænkning. Jeg mener dog, at det hovedsageligt drejer sig om et emne, der bør opføres på regeringskonferencens dagsorden.  Hr. formand, fru Theatos betænkning om beskyttelse af EU's finansielle interesser foreslår især, at man til at begynde med centraliserer de strafferetlige sager ved at oprette en EU-anklagemyndighed. Dette forslag er i bund og grund imod ånden i det nuværende system, hvor strafferetten og den strafferetlige procedure, der er hjørnestenen i de nationale juridiske systemer, bør høre under den enkelte befolknings suverænitet og den enkelte stats eksklusive ressortområde. Men idéen om en EU-anklager sigter tværtimod på med tiden at isolere staterne i en rolle, der er underordnet disse emner. Endvidere vil dette forslag udløse en kædereaktion af absolut uforudsigelige reformer. Ifølge Theato-betænkningen er en EU-anklager faktisk nødvendig, især for bedre at kunne skabe en ramme for de undersøgelser, der foretages af Kontoret for Bekæmpelse af Svig, OLAF. Men vi hører samtidig i betænkningen af van Hulten, der debatteres i dag, at EU-anklageren selv skal overvåges af en EU-domstol. Det er på den måde, at der i en lille EU-reform kan skjule sig en middelstor, der igen kan skjule en stor reform. For ikke at nævne at der igen i den store kan skjule sig en kæmpestor, idet vi meget snart vil se et forslag om en EU-strafferet, og hvorfor ikke også en EU-justitsminister kontrolleret via en udvidelse af Europa-Parlamentets beføjelser? Jeg tror altså, at man skal tænke meget på balancen i beføjelserne, som man risikerer at omstyrte ved at fremsætte denne type tilsyneladende punktvise reformer. Det forekommer os endelig, at forslag som dette om en EU-anklager viser en manglende evne til at forestille sig EU som andet end pyramideformet, centraliseret og centreret omkring en superstat. Gruppen Union for Nationernes Europa ønsker tværtimod et polycentrisk Europa, der forbinder nationerne i et netværk. Dette netværk kunne f.eks. anvendes til at skabe en bedre koordination mellem de nationale retsvæsener, eventuelt med oprettelse af nationale uddannelser specialiseret i overtrædelser, der skader EU's økonomi. Den juridiske ramme, hr. formand, eksisterer således allerede, og den er i princippet god nok, den skal blot raffineres.  Hr. formand, fru Theato foreslår os en institutionel revolution med et dobbelt motiv. Den offentlige opinion, der er ligeglad med millioner arbejdsløse og i tusindvis af gale køer, bliver bekymret på grund af svig, der vil bringe de finansielle interesser i fare, og disse to motiver begrunder en dobbelt bestemmelse. En EU-straffelov med forbrydelser imod Fællesskabet og en generel EU-anklager. Fru Theato har derudover sandsynligvis glemt et EU-fængsel i og med, at vi jo allerede i kraft af OLAF har et FBI, et EU-politi. Det hele skal indskrives med to forordninger, en for anklageren og en for straffeloven, forordninger med grundlag i traktatens artikel , det vil sige ud fra afledt ret, idet det særlige ved afledt ret er at tillade enhver form for afledning. Reelt er der tale om en dobbelt afledning. Først den klassiske, ideologiske, euroføderalistiske med enhedsmarkedet, en fælles moms, et fælles diplomati, en fælles hær og nu en fælles strafferet og anklager. Alt sammen for at bekæmpe svig, der udgør mindre end milliard euro, selvom man går glip af flere snese milliarder euro på grund af den generelle præferenceordning, frihandelsområder, toldgaver til Chiquita og milliarder mistet over den fjerde ressource, BNP, som følge af en pagt om at rationere budgettet. Dertil kommer den puritanske afledning. Det nordtyske EU, det lutherske, calvinistiske kvæker-EU vil pålægge os sin moralnorm. I virkeligheden er det sådan, at jo mere man slækker på formerne, jo mere lukker man tegnebogen.  Hr. formand, ærede damer og herrer, en effektiv strafferetlig beskyttelse af Unionens finansielle interesser er absolut nødvendig, og det mere end nogensinde. Fortidens svindel- og korruptionsskandaler har rystet de europæiske borgeres tillid eftertrykkeligt. Troværdigheden af Parlamentets bestræbelser for, at de finansielle midler anvendes korrekt, står og falder med vores fremtidige bestræbelser på at forny tingene og forhindre svindel og korruption. Dertil hører ikke kun administrative, men også strukturelle forandringer, det vil sige, at vi skal skabe de instrumenter, med hvilke man i det hele taget er i stand til at sikre en strafferetlig beskyttelse. Regeringskonferencen i år bliver et diskussionsforum til dette formål. Nu kan man selvfølgelig indtage det standpunkt, at strafferet og strafferetsprocedure er genoide materier af medlemsstaternes ret og ikke engang tænkelig set ud fra nærhedsprincippet. Jeg hører uden tvivl selv til dem, der anfægter dette princip, og til modstanderne af enhver yderligere udvidelse af kompetencer på europæisk plan. Netop i forbindelse med kravene til regeringskonferencearbejdet bør kravet om en klar afgrænsning af kompetencer være i fokus. Det er nu ikke nogen selvmodsigelse, for kravet om et strafferetligt og strafferetsproceduremæssigt instrument som anført i betænkningens henstilling I og II, handler egentlig om forfølgelsen af EU's oprindeligt egne interesser, der for så vidt ikke krænker medlemslandenes retlige interesser, men tværtimod som minimum støtter dem indirekte. Foreneligheden med de forskellige nationale lovgivninger, der er blevet bekræftet af sagkyndige, viser, at man i Europa har meget til fælles, også hvad angår strafferet, f.eks. når det handler om indholdet i de pågældende forbrydelser. Under hensyntagen til disse synspunkter er det efter min mening det rigtige at skabe sådanne rammer, som man har anmodet om, og det er også påbudt som en videreudvikling af OLAF.  Hr. formand, vil en europæisk offentlig anklager kunne afskaffe fodboldsvindelen med EU-midler? Jeg tror det ikke. Vi kan til gengæld komme langt med de eksisterende instrumenter. Et alternativ til den europæiske offentlige anklager kunne være Eurojust, som det blev foreslået på det sidste topmøde. Eurojust skal i opbygningen svare til Europol og støtte efterforskningen i kriminalsager. Det er netop sådan et praktisk samarbejde, der er behov for. OLAF, Europol og konventionen om udlevering og gensidig retshjælp skal udnyttes fuldt ud, og når svindelkonventionen fra omsider bliver ratificeret i medlemslandene, kan vi også nå langt med den. Jeg er dog enig med ordføreren: det er fuldstændig uacceptabelt, at de fleste medlemslande endnu ikke har ratificeret den. Det er simpelthen for dårligt, og jeg forstår godt, at folk bliver utålmodige og kræver, at vi i stedet får en fælles europæisk anklager. Det er imidlertid en stor mastodont at bygge op. Det er alligevel kun de groveste sager, der vil få strafferetslige konsekvenser. % af sagerne vil være disciplinærsager om forsømmelse eller inkompetence. Der er i stedet behov for en ordentlig intern kontrol og bedre mulighed for at fyre folk. Vi skal ændre personalestatutten og disciplinærproceduren og ikke mindst ændre praksis. I øjeblikket bliver artikel i personalestatutten om afskedigelse på grund af grov forsømmelse aldrig brugt. Skal vi ikke sørge for at rydde ordentligt op og feje for egen dør, før vi kaster os ud i at bygge nye forkromede institutioner!  Hr. formand, vi vil alle sammen gerne gøre noget ved bekæmpelse af svindel i Europa. Men spørgsmålet er nu: Gør EU også noget ved det? Svaret er, at vi ved forfærdelig lidt om det. Topmødet i Tampere handlede om bekæmpelse af kriminalitet. Alle og enhver var angiveligt tilfredse med det, men i virkeligeheden blev der ikke gjort de store fremskridt. Der er ingen europæisk antisvindellovgivning i kraft, for medlemslandene - det er allerede blevet sagt - ratificerer ikke de fremlagte traktattekster. Her skal der således ske meget. Og hvad skal der så ske? To forhold og fru Theatos betænkning udtrykker det godt og tydeligt. For det første skal der gælde de samme straffebestemmelser vedrørende svindel i Europa i alle EU's medlemslande. Samling på dette afgrænsede område. For det andet bør der oprettes et europæisk offentligt ministerium med to opgaver: for det første at assistere de nationale offentlige anklagere, at assistere ved strafforfølgelse i europæiske svindelsager, og for det andet at holde juridisk tilsyn med Europol og OLAF, for disse to efterforskningstjenester kan i øjeblikket arbejde uden juridisk kontrol. Et europæisk offentligt ministerium er ikke noget at være bange for, det er tværtimod noget særdeles positivt. Præcis lige som Europol. Politisamarbejdet Europol står ikke over de nationale politienheder, men er der til informationsudveksling mellem politienhederne. Et lille begrænset europæisk offentligt ministerium skal gøre præcis det samme, ikke i efterforskningsfasen, men derimod i fasen strafferetlig forfølgning. Parlamentet er for dette. Ekspertgruppen er for dette. Jeg opfordrer Ministerrådet og EU-Kommissionen til også at vedgå sig dette initiativ.  Hr. formand, jeg vil gerne koncentrere mig om spørgsmålet om corpus juris. Jeg vil meget gerne støtte fru Morgan på dette punkt. Corpus juris er noget, der blev etableret uden nogen form for offentlig debat eller offentlig deltagelse. Tanken om en offentlig europæisk anklagemyndighed efter den kontinentale, inkvisitoriske model med højeste jurisdiktion på hele EU's område vil få store konsekvenser for de traditionelle systemer i både Irland og Det Forenede Kongerige. Tanken om en overordnet strafferet og den offentlige europæiske anklagemyndighed er noget, som medlemsstaterne har ret til at blive informeret om. Da planerne oprindeligt blev udarbejdet, hed det, at det ville være begrænset til tilfælde af svig mod EU's budget. Men da corpus juris blev oprettet i i San Sebastian - for et meget udsøgt publikum af jurister uden deltagelse af medierne - sagde den daværende formand for Europa-Parlamentet, hr. Gil-Robles Gil-Delgado, at han betragtede det som en forløber, og at hensigten var at udvide EU's kompetence på det strafferetlige område til alle former for kriminelle aktiviteter. Der er brug for en offentlig diskussion af disse spørgsmål. Medlemsstaterne og medlemsstaternes borgere skal informeres ordentligt. Spørgsmålet om trusselen mod det traditionelle retssystem i Irland og Det Forenede Kongerige skal behandles. Der er behov for langt større åbenhed og gennemsigtighed om dette spørgsmål, end der har været hidtil. Det er uacceptabelt, at noget sådant er blevet trukket ned over hovedet på EU's medlemsstater uden en ordentlig offentlig debat.  Hr. formand, kære kolleger, i Budgetkontroludvalget undlod jeg på de radikale parlamentsmedlemmers vegne at stemme om denne tekst, da jeg er enig i de bekymringer, som repræsentanten for en anden og uden tvivl vigtig retskultur, nemlig de almindelige retsregler, gav udtryk for på en så kompetent måde. Der er ingen tvivl om, at vi med denne tekst går for vidt, da der efter vores mening er nogle spørgsmål, som bør løses, og det er vigtigt, at man modarbejder og bekæmper svig inden for Fællesskabet. Den måde, som vores udvalg agter at gennemføre denne tekst på - med formand Theatos iver og stædighed - er dog kritisabel. En anden væsentlig kritik af teksten har at gøre med den afledte ret. Traktatens artikel giver Rådet mulighed for at benytte nogle passende instrumenter for at bekæmpe svig. Vi stiller os dog en smule tvivlende over for, at man planlægger en institution, der skulle udgøre et kvalitetsløft, uden straks at tage højde for konsekvenserne heraf. Det vil sige, at man ser bort fra forsvarsaspektet og således fra muligheden for, at anklage og forsvar kan fungere effektivt i et så vigtigt retssystem. Ved at undlade at stemme i udvalget ønskede vi at give udtryk for denne tvivl.  Hr. formand, jeg tror, at det er nødvendigt at komme med nogle mundtlige betragtninger om dette emne i Europa-Parlamentet, såvel på plenarmødet som i udvalgene, selvom det er klart, at man i debatten ikke kan se bort fra retskulturen og fra de miljøer, hvor de institutionelle emner bliver taget op. Vi står over for nogle meget alvorlige episoder, som tidligere lod til at være en sædvane. I dag er der sket nogle forandringer - i det mindste i systemerne - navnlig med hensyn til kontrollen, men vi er stadig ikke tilfredse, særligt ikke, hvis man i de kompetente forsamlinger ligefrem taler om en europæisk offentlig anklagemyndighed, forbrydelser, svig, underslæb og brud på tavshedspligten inden for EU. Der er efter min mening ingen tvivl om, at vi skal beskytte Fællesskabets interesser og omdømme samt forholdet til skatteyderne, der er en nødvendig og vigtig del af Fællesskabets eksistens. Det er derfor rimeligt at overveje spørgsmålet om en beskyttelse af de generelle og universelle interesser, idet man skaber et bedre samarbejde med retsvæsenet i de enkelte medlemsstater. Det vanskeligste problem opstår i denne forbindelse, for hvor står en europæisk offentlig anklagemyndighed i forhold til de enkelte medlemsstater og til retsvæsenet, sådan som det er opbygget i disse medlemsstater? Dette emne bør efter min opfattelse tages op igen, både ud fra et kulturelt synspunkt og ud fra et praktisk synspunkt. Som det er i dag, risikerer vi at tilføje en ny institution til de mange og forskelligartede institutioner, der eksisterer i de enkelte lande.  Hr. formand, jeg vil gerne sige noget ganske kort vedrørende to punkter. For det første ønsker jeg ikke at komme ind på de filosofiske spørgsmål i forbindelse med medlemslandenes subsidiaritet og suverænitet, selvom jeg går meget ind for at føre en sådan debat, fordi jeg, når jeg regelmæssigt ser britisk tv, tydeligt kan se, hvad de nationale politikere dér fremmaner af trusler for den hjemlige retskultur, der kommer fra kontinentet. Nogle gange ligner det en hel kabaret og har fortjent en diskussion. Det er imidlertid ikke mit anliggende. Mit anliggende er betænkningen af Theato. Jeg mener, at man i forbindelse med de juridiske vanskeligheder, der er på dette område - og Den Europæiske Union har øjensynligt kun en ret smal sti til rådighed til at underkaste disse forbrydelser domstolskontrol som europæiske forbrydelser - juridisk set er løbet sur i det på denne sti. Jeg henviser til henstilling og Der står jo ikke længere noget om en europæisk anklager, af juridiske årsager er det nu blevet til en uafhængig europæisk myndighed, med fru Theatos ord tidligere et organ. Her har vi tydeligvis problemer med retsgrundlaget. Og så har vi problemer med begrebet forbrydelser. Det er der ikke ændret noget ved. Der står stadig noget om forbrydelser, der så at sige også rækker videre, i det mindste kan række videre end de europæiske forbrydelser, såsom hvidvaskning af penge, hæleri og sammensværgelse. Hvad det angår, har vi her nogle juridisk uklare punkter, som man efter min mening bør afklare. Hvad der imidlertid er absolut nødvendigt, og derfor stemmer vi for nr. uden disse henstillinger, er Parlamentets klare politiske signal til Kommissionen og Rådet om, at vi ønsker at få afsluttet de forhold, sådan som de har grebet om sig, med en klar retsakt.  Hr. formand, Parlamentet har i årevis krævet en særlig og ensartet strafferetlig beskyttelse af Unionens finansielle interesser. Sandheden er, at frustrationen vokser, når man konstaterer konventionens skrøbelighed , som år efter, at den blev underskrevet, endnu ikke er ratificeret og trådt i kraft. På den anden side fjerner mere frivillige forsøg som det nuværende OLAF ikke de berettigede bekymringer om systemet til sikring af de individuelle rettigheder. Forslagene i betænkningen af Theato, som tilskynder Kommissionen til at fremlægge en materiel, normativ retsakt om den strafferetlige beskyttelse af de finansielle interesser med regulering af forbrydelserne, nærmere bestemt svindel med Fællesskabets budget, er efter vores mening et seriøst forsøg på at skabe en ny og stadig mere nødvendig ensartet fællesskabsstrafferet. Samtidig foreslår den oprettelsen af et uafhængigt europæisk organ, som jævnligt skal koordinere og kontrollere OLAF's undersøgelser med respekt for retsplejen i de enkelte medlemsstater og under opsyn af EF-Domstolen. Endelig genfremsætter betænkningen, i kølvandet på det, der blev aftalt i Tampere, ønsket om en post som europæisk offentlig anklager, sådan som det blev bragt på bane i sin tid på baggrund af en beslutning af kommissær António Vitorino, og den anmoder regeringskonferencen om at sætte oprettelsen af denne nye post, som nu anses for uundværlig af alle, på sin dagsorden. Da betænkningen fastholder behovet for en juridisk og effektiv opstramning af institutionernes liv og udstyrer Unionens finansielle system med en europæisk materiel og processuel ret, som passer til troværdigheden i Fællesskabets økonomiske liv, fortjener den at blive vedtaget af os. Der rejser sig dog nogle meget enkle spørgsmål. Er der for øjeblikket tilstrækkeligt retsgrundlag til at legitimere indførelsen af en ny særlig fællesskabsstrafferet, der selvom den kun kaldes subsidiær, altid i praksis på visse områder vil kappes med medlemsstaternes traditionelle strafferet? Da der hersker en vis tvivl, ville det så ikke være politisk mere korrekt at sætte reformen af retssystemet på regeringskonferencens dagsorden og medtage disse forslag i den mere generelle reform af Unionens retssystem i lighed med det man beder om for den europæiske anklagers vedkommende? Ville disse spørgsmål ikke være af mere relevant interesse for en revision af traktaterne, som kan bidrage til en styrkelse af friheds- og sikkerhedsområdet og det strafferetlige område inden for Unionen?  Hr. formand, EU udsættes i dag for nøje kontrol. Tilliden til Unionen er alvorligt skadet. For at råde bod på dette kræves der en kraftanstrengelse. Vi hilser derfor øgede ressourcer til OLAF velkommen, så vi på en mere effektiv måde kan undersøge alle mistanker. Vi ser det som en selvfølge, at de, som forbryder sig mod EU, på en effektiv måde skal kunne stilles til ansvar. Det er beklageligt, at konventionen om beskyttelse af Unionens finansielle interesser er blevet gennemført i så få medlemsstater. Vi mener derfor, at det er rimeligt, at Kommissionen får til opgave at komme med forslag til, hvordan den retslige ramme, som allerede findes, kan videreudvikles. Derimod er jeg ikke overbevist om, at en sådan effektivisering kræver fælles europæisk lovgivning eller et centralt organ for bekæmpelse af lovovertrædelser. Som tingene forholder sig nu, er jeg derfor skeptisk over for idéen om en europæisk offentlig anklager, hvilket næsten ikke er muligt at gennemføre inden for rammerne af dagens traktat. Vi tror mere på Eurojust, der er et samarbejde mellem nationale offentlige anklagere. Det store problem er ikke, at der ikke bliver grebet ind over for forbrydelser mod Unionen, men at der bliver begået så mange forbrydelser, og at de alt for sjældent opklares. Udfordringen for Kommissionen og for os er at finde den rigtige sammensætning. De bedragerier og den dårlige husførelse, som forekommer, må ikke medføre, at vi bliver hængende i et gammeldags hierarkisk bureaukrati, som på grund af overdreven kontrol med detaljerne forhindrer udviklingen af en moderne forvaltning. Derfor hilser vi det offensive syn i betænkningen af van Hulten velkomment. Udgangspunktet bør være, at hver forvaltning tager ansvar for sin egen kontrol. Ifølge vores erfaring med moderne forvaltning er åbenhed, decentralisering af ansvaret og kvalificeret vurdering ofte lige så effektivt som bureaukratisk kontrol ned til mindste detalje. Den store udfordring er derfor at oprette en moderne og effektiv forvaltning uden at miste noget i retssikkerhed og kontrol. Det kræver personaleuddannelse, mere moderne rekrutteringsmetoder og frem for alt åbenhed og indsigt. At kunne gennemgå forvaltningen effektivt er det bedste middel mod uregelmæssigheder.  Hr. formand, fru ordfører, ærede parlamentsmedlemmer, at skabe ny tillid blandt borgerne til de europæiske institutioners arbejde, at skabe ny tillid til den europæiske politik er en af de vigtigste opgaver, vi står over for. Kommissionen har påtaget sig denne opgave, og forslaget til hele pakken af interne reformer dokumenterer det. Parlamentet har påtaget sig denne opgave, hvilket den foreliggende betænkning er et imponerende bevis på. Jeg vil gerne over for ordføreren udtrykke Kommissionens anerkendelse af, at hun igen har helliget sig det virkelig vanskelige arbejde, det er at finde frem til, hvilke institutionelle forandringer der kan skabes for at intensivere bekæmpelsen af svig til skade for Den Europæiske Union. Alle medlemslande har med ratificeringen af Amsterdam-traktaten kundgjort, at de ønsker at give bekæmpelsen af svig til skade for Den Europæiske Unions finansielle interesser samme prioritet som bekæmpelsen af svig til skade for dem selv, men virkeligheden er den, at det stadig kun er de første fire medlemslande, der har ratificeret den aftale, der blev vedtaget i Kommissionen er fuldt ud enig med ordføreren i, at denne situation ikke er acceptabel. En retsakt, et direktiv, hvor det strafferetlige indhold i svindelsager, f.eks. hvidvaskning af penge eller bestikkelse, defineres ens, og hvor forpligtelsen til strafforfølgelse i sådanne sager nedfældes som et bindende mål, kan her bringe os et vigtigt skridt videre, og jeg vil derfor foreslå Kommissionen at undersøge dette skridt meget hurtigt. Det Europæiske Kontor for Bekæmpelse af Svig, OLAF, er et af de vigtigste instrumenter, med hvilket Kommissionen efterkommer sin forpligtelse til at bekæmpe svig. Kommissionen har derfor ikke accepteret, at de to europæiske banker, ECB og EIB, har frakendt OLAF retten til at foretage undersøgelser i de to institutioner med henvisning til deres uafhængige position. Kommissionen besluttede derfor på sit sidste møde at rejse sag mod de to banker, og jeg håber, at Parlamentet hilser dette skridt velkomment. Den anden henstilling i den foreliggende betænkning vedrører OLAF's kontrol af undersøgelsesforanstaltninger i de forskellige europæiske institutioner med henblik på deres retmæssighed. OLAF's overvågningsudvalg, der blev nedsat samtidig med, at OLAF blev dannet, har til opgave at sikre OLAF's uafhængighed, men kan dog ikke udøve den kontrol af interne undersøgelseshandlinger fra OLAF's side, som betænkningen nævner. Her er jeg fuldt ud enig med overvågningsudvalget og ordføreren. Det vil sige, at der er et hul her, der skal lukkes, og jeg vil undersøge den metode, der foreslås i betænkningen med hensyn til en videreudvikling. Jeg vil dog gerne bede om én ting: Efter min mening skal det forhindres, at debatten om en udvidelse af OLAF's retsgrundlag fører til den misforståelse, at OLAF nu ikke har tilstrækkeligt stor autoritet. Nej, det må ikke føre til en undergravning af OLAF's autoritet, og jeg mener heller ikke, at det er i ordførerens ånd. For så vidt vil jeg gerne bede om Deres fulde støtte til OLAF's arbejde, også i den nuværende form.  Tak, kommissær Schreyer. Afstemningen finder sted i morgen kl.  AFSTEMNING   Heaton-Harris . Hr. formand, til forretningsordenen. Jeg vil gerne bede om en forklaring af forretningsordenen, nemlig artikel , stk. , og , stk. De drejer sig begge om afstemninger. Er det ikke sådan, at i andre tilfælde end ved afstemning ved navneopråb skal afstemningen først ske ved håndsoprækning, og kun hvis der er tvivl om udfaldet, skal vi bruge det elektroniske afstemningssystem?  Jeg har, kære kollega, ladet foretage en afstemning ved håndsoprækning, fordi ingen gruppe havde krævet afstemning ved navneopråb. De ved, at der kun er afstemning ved navneopråb eller elektronisk kontrol, hvis kollegerne kræver det. I dette tilfælde kan jeg forsikre Dem, at der var et overvældende flertal for det direktiv, vi lige har stemt om.  Hr. formand, jeg refererede ikke til nogen bestemt afstemning, men til afstemninger i al almindelighed. Det er tydeligt, at nogle formænd ikke kigger på hænderne, så at sige, men går direkte over til det elektroniske afstemningssystem. Spørgsmålet er, om det er den korrekte procedure. Jeg ved, at det tager længere tid, men bør vi ikke altid først have en håndsoprækning?  Jeg forsikrer Dem, kære kollega, at jeg vil være meget opmærksom på de hænder, der rejses. Jeg håber, der vil være mange, der går til vejrs, når vi skal stemme. Forslag til Europa-Parlamentets og Rådets direktiv om indbyrdes tilnærmelse af medlemsstaternes lovgivning om mærkning af og præsentationsmåder for levnedsmidler samt om reklame for sådanne - C-/ - /) Forslag til Rådets forordning om gennemførelse af afgørelse //EF, Euratom om ordningen for Fællesskabernes egne indtægter - C-/ - /) Procedure uden forhandling: Betænkning af Varela Suanzes-Carpegna for Fiskeriudvalget om forslag til Rådets forordning om indgåelse af protokollen om fastsættelse af de fiskerimuligheder og den finansielle modydelse, der er omhandlet i aftalen mellem Det Europæiske Fællesskab og regeringen for Den Demokratiske Republik São Tomé og Principe om fiskeri ud for São Tomé og Principes kyster, for perioden juni til maj - C-/ - /) Indstilling ved andenbehandling for Udvalget om Regionalpolitik, Transport og Turisme om Rådets fælles holdning ) med henblik på vedtagelse af Europa-Parlamentets og Rådets direktiv om minimumseksamenskravene for sikkerhedsrådgivere i forbindelse med transport af farligt gods med jernbane eller ad vej eller indre vandveje  Hr. formand, mine damer og herrer, hvad angår andenbehandlingen, kan Kommissionen kun acceptere et af Parlamentets ændringsforslag. Kommissionen optager dette forslag og accepterer det. Betænkning af Koch for Udvalget om Regionalpolitik, Transport og Turisme om forslag til Europa-Parlamentets og Rådets direktiv om ændring af direktiv //EF om indbyrdes tilnærmelse af medlemsstaternes lovgivning om transport af farligt gods ad vej - C-/ - /)  Betænkning af Schroedter for Udvalget om Regionalpolitik, Transport og Turisme om meddelelse fra Kommissionen om strukturfondene og deres samordning med Samhørighedsfonden - Retningslinjer for programmer for perioden - - C-/ - /) Betænkning af Berend for Udvalget om Regionalpolitik, Transport og Turisme om den sjette periodiske rapport om den socioøkonomiske situation og regionaludviklingen i Den Europæiske Union - C-/ - /)  Betænkning af von Wogau for Udvalget om Økonomi og Valutaspørgsmål om Kommissionens hvidbog om modernisering af gennemførelsesbestemmelserne til EF-traktatens artikel og - C-/ - /)   Betænkning af Rapkay for Udvalget om Økonomi og Valutaspørgsmål om Kommissionens XXVIII - beretning om konkurrencepolitikken - C-/ - /) Betænkning af Jonckheer for Udvalget om Økonomi og Valutaspørgsmål om syvende oversigt over statsstøtte i Den Europæiske Union inden for fremstillingsvirksomhed og visse andre sektorer - C-/ - /) Betænkning af Langen for Udvalget om Økonomi og Valutaspørgsmål om rapport fra Kommissionen om gennemførelsen af beslutning nr. //EKSF af december om fællesskabsregler for støtte til jern- og stålindustrien i - C-/ - /) Stemmeforklaringer- Egne indtægter  Den Europæiske Union finansieres tilsyneladende gennem fire egne indtægter. Reelt næres EU's budget af momsindtægter og BNP-afgifter, især har opgivelsen af den generelle præferenceordning og forøgelsen af frihandelsområder fået toldafgifterne og den fælles landbrugsafgift, der allerede var reduceret af præferenceordningen, til at smuldre. Lige siden har svindel med EU-momsen og uregelmæssigheder i beregningen af BNP, der er skattegrundlaget for den fjerde indtægt, i mærkbar grad påvirket afkastet og kontrollen med EU's indtægter. Lige siden er EU, der bilder sig ind at være føderal, også mere end nogen sinde blevet finansieret som den banale tværstatslige organisation, den er, men som den afviser at være. Vi ser det klart i de regler, vi er underlagt. Man beskæftiger sig med "regnskaber over egne indtægter", stiller disse "til rådighed" og gennemfører "kontrol" med de afgiftsbeløb, der reelt er stillet til Kommissionens rådighed. Derudover er det nyoprettede rådgivende udvalg sammensat af repræsentanter for de bidragydende medlemsstater. Vi er langt fra afledningerne "en EU-strafferet", "en offentlig EU-anklager" og et EU-politi med OLAF. Vi har ikke engang en føderal EU-skat endnu. Men det er rigtigt, at en EU gerne så en skat på EU's indtægter, i det mindste på udbyttet, eller en CO-beskatning finansiere budgettet i Betænkning af Koch  Det er med stor tilfredshed, jeg har modtaget denne betænkning om en større grad af harmonisering af uddannelsen af sikkerhedsrådgivere for transport af farligt gods. Den nationale og internationale transport af farligt gods er i løbet af de seneste år tiltaget i betydeligt omfang, hvilket har øget risikoen for ulykker. Nogle af disse har skyldtes et utilstrækkeligt kendskab til risici forbundet med disse transporter. Det har således vist sig nødvendigt for at realisere det indre marked at vedtage foranstaltninger for at sikre en bedre forebyggelse af disse risici, og direktiv //EF har opfyldt dette krav. De virksomheder, der har stået for transport af farligt gods, og de virksomheder, der har udført af- og pålæsning i forbindelse med transporterne, er blevet pålagt, og det med god grund, at overholde reglerne for at forebygge forskellige risici, hvad enten det drejer sig om transport med jernbane eller ad vej og indre vandveje. For at fremme realiseringen af dette mål fastlagde direktiv //EF, at der skulle udpeges sikkerhedsrådgivere for transport af farligt gods, der havde en fagligt relevant uddannelse. Formålet med denne uddannelse skulle være at give rådgiverne kendskab til de vigtigste juridiske, administrative og andre bestemmelser, der gælder for disse transporter. Selvom dette i sin tid udgjorde et fremskridt, viste mangelen på specifikke bestemmelser for en harmonisering af vilkårene for en eksamen sig at være problematiske. Det viste sig derfor absolut nødvendigt at udfylde dette tomrum for at opnå et højere uddannelsesniveau for sikkerhedsrådgivere, men også for at undgå uensartede udgifter til uddannelsen og dermed en indvirkning på konkurrencen mellem medlemsstaternes virksomhederne. Kommissionens forslag sigter på at sikre en ensartet uddannelse af sikkerhedsrådgivere. Det sætter grænser for minimumseksamenskravene og fastlægger de kompetente myndigheders opgaver samt kravene til de eksaminerende instanser. Parlamentet var positivt over for denne tekst. Det fremsatte dog adskillige ændringsforslag, hvoraf de fleste blev taget med i Rådets fælles holdning, især hvad angår nødvendigheden af at udarbejde et spørgeskema og erklæringer angående autorisation til visse dokumenter i forbindelse med "en nærmere beskrivelse af fremgangsmåder ved eksamenen foreslået af den eksaminerende institution". Af realistiske årsager støtter jeg i øvrigt, at datoen for anvendelsen af disse bestemmelser udskydes til tre måneder efter direktivets ikrafttrædelse. Jeg vil slutte med at fremhæve, at en harmonisering af disse rådgiveres faglige kvalifikationer vil bidrage til at forbedre kvaliteten af denne service i brugernes interesse, at mindske risikoen for ulykker, der kunne medføre en nedbrydning af miljøet samt alvorlige skader, der kunne forvolde fysiske skader på enhver person, der måtte have kontakt med dette farlige gods. Betænkning af Koch  Jeg udtalte mig i oktober om Hatzidakis-betænkningen om transport af farligt gods med jernbaner. Mine udtalelser i dag ligger ikke langt fra dem, jeg fremsatte dengang. De kan kort opsummeres som følger: Jeg beklager, at vi på et så vigtigt område som transport af farligt gods stadig opsætter til i morgen at vedtage harmoniserede standarder, og det til skade for menneskene og for miljøet. Jeg vil minde om, at et direktiv om at tilnærme medlemsstaternes lovgivninger om transport af farligt gods ad vej trådte i kraft den januar Det indeholdt en række overgangsbestemmelser, der skulle gælde frem til januar Det er fra og med denne dato, vi skulle have udtalt os om et forslag fra Europa-Kommissionen om at sætte en stopper for disse afvigelser. Ifølge den nuværende procedure er det Den Europæiske Standardiseringsorganisation , der foreslår standarderne på dette område, der derefter indføres i den europæiske konvention om international transport af farligt gods ad vej undertegnet i Genève i , som gælder i hele EU, og som dermed udgør grundlaget for den gældende lovgivning i EU. CEN har ikke været i stand til at fuldføre sit arbejde inden for den angivne tid. Derfor er formålet med det forslag fra Kommissionen, som vi diskuterer i dag, at ændre direktivet for at korrigere disse problemer på kort sigt og ikke på nogen måde at sætte en stopper for overgangsordningen, som det burde have været tilfældet! Det er præcis, hvad der skete med transporten af dette gods med jernbaner med følgende undtagelse: Man fastsatte en frist. I dag har vi ikke den mindste idé om, hvordan CEN vil være i stand til at fremsætte konkrete forslag. Indtil da vil det være nyttesløst, at medlemsstaterne ændrer deres nationale bestemmelser. Betænkningen accepterer også, at der bliver indført en vis fleksibilitet, og den giver staterne mulighed for at vedtage eller gennemføre forskellige standarder. Medlemsstaterne vil således kunne fortsætte med at anvende deres egne standarder for visse typer udstyr under pres fra transportsektoren, og for hvilke der ikke findes EU-standarder. De kan ligeledes vedtage andre bestemmelser for lokale transporter og for ad hoc-transporter. Jeg ville gerne i dag med denne stemmeforklaring udtrykke min dybe utilfredsstillelse og min store ængstelse. Betænkning af Schroedter  Hr. formand, jeg vil give min stemmemotivering styrke gennem denne mundtlige forklaring i anledning af Schroedter-betænkningen i forbindelse med den regionale udvikling. Jeg vil opfordre såvel medlemslandene som Kommissionen til at være tilstrækkelig opmærksom på de store forskelle i velstand, der fortsat består imellem de forskellige regioner i Europa. Ikke kun forskellen i indkomst pr. person, men især også de store forskelle vedrørende beskæftigelse giver fortsat anledning til bekymring. På trods af den kendsgerning, at Fællesskabet, bl.a. via strukturfondene, giver betragtelige midler ud på bekæmpelse af forskellene mellem de udviklingsmuligheder, vores regioner i Europa har, består disse forskelle fortsat. Jeg spørger mig derfor også, om Fællesskabet ikke skal sadle mere drastisk om, og på grundlag af meget strenge vurderinger foretage en kursændring og en ænding af de målsætninger, der gør det muligt at kæmpe mere effektivt mod forskellene i velstand og beskæftigelse.  Hr. formand, med hensyn til Schroedter-betænkningen er jeg klar over, og det er også blevet bekræftet over for mig af hr. Barnier, at bestemmelserne om additionalitet vedrørende strukturfondene kun gælder på medlemsstatsniveau og ikke transitivt og gennemsigtigt inden for medlemsstaterne til fordel for selvstyrende regioner som Wales eller Skotland. Det anser jeg for meget utilfredsstillende. Jeg håber, at vi kan tage dette spørgsmål op på et senere tidspunkt. Jeg vil gerne slå fast, at selvom jeg stemte for betænkningen, tager jeg dette vigtige forbehold.  I Schroedter-betænkningen tales der om behovet for at fremme partnerskab med hensyn til anvendelsen af EU's strukturfonde i Europa i perioden - Dette er efter min mening særligt vigtigt, da EU's strukturfondsmidler altid anvendes på en måde, hvorved man maksimerer den økonomiske udvikling i forskellige regioner, når lokale og regionale myndigheder inddrages i beslutningsprocessen om anvendelsen af disse midler. Som medlem af Europa-Parlamentet for valgkredsen Leinster har jeg altid støttet behovet for at anvende ikkehierarkiske ordninger støttet af nationale EU-midler. Jeg mener, at den irske regering og Europa-Kommissionen og de forskellige EU-regeringer ikke kan træffe beslutning om udgiftsprioriteringerne alene. Jeg mener, at lokale myndigheder og grupper fra den private og den frivillige sektor bør inddrages fuldt ud i beslutningsprocessen vedrørende anvendelsen af de europæiske strukturfonde. Vi har f.eks. set succesen med Leader I- og Leader II-programmerne i Irland med hensyn til jobskabelse gennem forvaltning af disse programmer i landdistrikterne i Irland og i Europa. Leader III-programmet skal efter planen iværksættes senere på året. Leader-programmet rummer som noget centralt mulighed for, at offentlige, private og frivillige grupper kan samle deres kollektive talenter med henblik på at skabe varige arbejdspladser i små og mellemstore virksomheder i landdistrikterne. Dette er et klassisk eksempel på, hvordan partnerskabsprincippet fungerer, og sådanne ordninger skal støttes i videst muligt omfang. Den europæiske fond for fred og forsoning har også været en succes med hensyn til at skabe arbejdspladser i grænsedistrikterne i Irland. Også her har der været tale om aktiv deltagelse af grupper fra den private, offentlige og frivillige sektor, hvilket viser, hvordan man bedst kan bruge pengene til at støtte forskellige jobskabelsesprojekter i denne region. Under næste runde af EU's strukturfonde - vil andre EU-initiativer som Equal og Urban begynde af fungere. Disse initiativer bør have deltagelse af lokale myndigheder og lokalsamfund i et forsøg på at identificere, hvor de europæiske strukturmidler kan anvendes bedst muligt. Ordføreren henviser til behovet for at anvende en integreret fremgangsmåde for nye strukturfondsplaner og -programmer i EU. Her bør man fremme et decentraliseret, effektivt og omfattende partnerskab baseret på færdigheder og engagement i alle sektorer af regionale og lokale myndigheder. Dette er meget fornuftigt, fordi det ikke er muligt at løse de centrale økonomiske og sociale problemer i vores land, medmindre der sker en væsentlig integration af national, europæisk og lokal finansiering.  Denne betænkning stiller spørgsmålet, hvorfor vi skal føre regionalpolitik. Selvfølgelig for at udligne de regionale uligheder. Men især fordi, selvom EU's marked som en forudsætning garanterer os, at økonomien fungerer bedre, det også kan være en kilde til uligheder. Jacques Delors havde for vane at sige, at markedet var nærsynet, og derfor var det en politisk nødvendighed at reducere ulighederne. Det drejer sig om solidariteten, der også er selve grundlaget for den europæiske socialmodel, som vi forsvarer, og hvorfra den økonomiske og sociale samhørighed har sit udspring. Den er et reelt politisk mål på samme måde som økonomien og valutaen, og den udvikler sig i samarbejde med medlemsstaterne, regionerne og lokalsamfundene. Kommissionen har ansvaret for at meddele medlemsstaterne som en vejledende orientering, hvordan de skal opnå de ønskede mål inden for programlægningen. Dette er grunden til, at jeg støtter denne betænkning, samtidig med at jeg beklager, at Parlamentet på grund af tidspres først meget sent er blevet rådspurgt om de retningslinjer, der blev anset for at kunne hjælpe medlemsstaterne, regionerne og lokalsamfundene med programlægningen for mål , og I øvrigt ønsker jeg, at Parlamentet tager hensyn til udtalelsen fra Udvalget om Beskæftigelse og Sociale Anliggender, der tilføjer en hel samling overvejelser på vigtige områder såsom kampen imod den sociale udelukkelse, støtten til den sociale økonomi og iværksættelsen af beskæftigelsesstrategien. Fru Schroedters arbejde er endnu et skridt i retning mod gennemsigtighed og effektivitet i strukturstøtten. Den fremhæver værdien af den voksende og afgørende rolle for samtlige aktører og især de lokale parter, der er de eneste, der kan definere de specifikke sociale problemer. Det er grunden til, at vi har villet sikre, at de partnerskaber, der blev iværksat, var reelle, decentraliserede partnerskaber, der omfattede alle de pågældende aktører. Derfor genfremsatte vi vores krav om, at man i medlemsstaterne oprettede centre, der kunne styre strukturstøtten, med henblik på at koordinere iværksættelsen af en forvaltning af støtten. Derfor skal man også åbne opfølgningsudvalgene for parlamentsmedlemmer og sammenslutninger, for de industrigrene, der berøres af projekterne, og for det borgerlige samfund. Disse retningslinjer er et skridt frem imod en større effektivitet for EU's strukturstøtte. Ændret på ny, som det er sket med Schroedter-betænkningen, går de nu i den rigtige retning. De kalder endvidere på en generel debat om fremtiden for samhørighedspolitikken efter , men det er en anden debat, og lad os, mens vi venter på den, støtte dette første skridt.  I denne betænkning opfordres der til drastiske beskæringer i omfanget af den ulovlige statsstøtte, som nogle medlemsstater uddeler. Selvom jeg helhjertet går ind for dette mål, ville jeg hellere have denne støtte afskaffet helt. Efter min mening er ulovlig statsstøtte blot en form for statssponsoreret social dumping. Vi er alle imod social dumping, når den udføres af industrimagnaterne, og vi må også vende os imod den, når det er regeringerne, der udfører den. Hvis vi skal have et effektivt indre marked, der gør den europæiske industri konkurrencedygtig på globalt plan og skaber velstand og beskæftigelse for alle europæere, må vilkårene være ens for alle. Ulovlig statsstøtte, derimod, ødelægger konkurrencedygtige virksomheder og skaber arbejdsløshed. Der findes naturligvis også tilfælde, hvor det er nødvendigt og legitimt med statsstøtte, f.eks. for at hjælpe virksomheder med omstrukturering. I alle sådanne tilfælde skal man imidlertid overholde stringente kriterier og have forudgående godkendelse fra Europa-Kommissionen. Uanset om vi taler om oksekød til Frankrig eller ulovlig støtte til industrien, skal EU's medlemsstater ikke have lov til at udvise despekt for loven. Jeg vil gerne udtrykke min entusiastiske støtte til forslaget om at offentliggøre en "resultattavle" med omfanget af statsstøtte pr. medlemsstat. Lande, som hævder at være i hjertet af EU, men som systematisk overtræder reglerne, skal nævnes ved navn og udstilles, og deres hykleri afsløres. Medlemsstaterne må ikke have lov til at give udtryk for europæisk solidaritet offentligt og samtidig forsøge af undergrave det indre marked i det skjulte. Jeg finder en vis opmuntring i det forhold, at niveauet af statsstøtte til industrien i Europa synes at være aftagende. Der er imidlertid lang vej endnu, og jeg opfordrer Kommissionen til at være langt skrappere med at udstille Europas støttenarkomaner offentligt.  Da Kommissionens vigtigste instrumenter til at afskaffe de regionale uligheder er strukturfondene og Samhørighedsfonden, er det afgørende, at Europa-Parlamentet deltager i udarbejdelsen af de generelle retningslinjer uden at sætte spørgsmålstegn ved subsidiaritetsprincippet, eftersom definitionen af udviklingsstrategien for det enkelte land tilkommer de pågældende medlemsstater. Beklageligvis har Europa-Kommissionen allerede fremlagt sine retningslinjer, og Parlamentets holdning til programmerne for perioden - er derfor ikke meget værd. Det er ikke desto mindre vigtigt at understrege behovet for, at disse fonde giver førsteprioritet til udviklingen af de lande og regioner, som har de største vanskeligheder, og til regionerne i Fællesskabets yderste periferi, f.eks. Portugal og regionerne Acorerne og Madeira, med det formål at opnå økonomisk og social samhørighed. Men sandheden er, at Kommissionens retningslinjer ikke opfylder disse målsætninger fuldt ud. På den anden side er det vigtigt, at der er præcise anvisninger og tilstrækkelige midler til at skabe beskæftigelse af god kvalitet med tilhørende rettigheder samt til effektivt at fremme lige rettigheder og muligheder, til støtte for en solidarisk samfundsøkonomi, til udvikling af landdistrikterne, til små og mellemstore virksomhedsejere og til en forbedring af livskvaliteten hos bybefolkningen i dårligt stillede områder, nærmere bestemt i sociale bebyggelser, med henblik på en bæredygtig udvikling af byerne.  Selvom EF-traktatens artikel tager sigte på at fremme en harmonisk udvikling af Fællesskabet som helhed, må vi sige, at afskaffelsen af ulighederne stadig er langt fra at være gennemført. Paradoksalt nok bliver ulighederne faktisk større i nogle tilfælde, f.eks. når det gælder Italiens mål -områder, og det er navnlig på grund af, at struktursystemet stadig kun i ringe grad er i stand til at nærme sig Fællesskabets procedurer samt på grund af det konstante kaos i procedurerne. På trods af lovindgrebene er fællesskabsstrukturerne nemlig stadig ikke blevet forenklet. Hvis der ikke først og fremmest sker en administrativ forenkling, bliver det vanskeligt at nå Fællesskabets målsætning om reformer, der er kendetegnet af effektivitet og koncentration. Kommissionens dokument er i den forbindelse mangelfuldt, da det ikke indeholder nogen som helst henstilling til medlemsstaterne om at forenkle procedurerne og de nationale lovgivninger med hensyn til præsentationen og de nationale myndigheders undersøgelse af projekterne samt med hensyn til finansiering, gennemførelse og kontrol. SMV og især meget små virksomheder og håndværkere er stadig "svagt stillet", eftersom de lovbestemte og administrative pligter, der pålægges dem af nogle medlemsstater, herunder Italien, netop udgør nogle store hindringer for, at de kan få adgang til strukturfondene. Det er et betydeligt handicap, at regionerne og andre ikke er i stand til og ikke har mulighed for at planlægge i tide. Kommissionen, der på baggrund af sin beslutning om retningslinjerne for - burde have hørt Parlamentet i tide, har derfor reelt fået en form for bekvemt alibi i indførelsen af den korte planlægningsfase i medlemsstaterne, og den offentliggjorde retningslinjerne allerede i juli , før det nyvalgte Parlament overhovedet var kommet i gang med sine lovgivningsaktiviteter, hvorved den forhindrede Parlamentet i at få indflydelse på den aktuelle tilrettelæggelse af retningslinjerne. Midtvejsevalueringen i artikel i forordning nr. / er derfor ikke uvæsentlig. De nuværende retningslinjer er i det hele taget ikke præget af klarhed og gennemsigtighed. De berører kun ganske let den ellers vigtige mulighed for at måle de fremskridt, der gøres, ud fra nogle kontrollerbare målsætninger og i fuld harmoni med strategierne i fællesskabspolitikkerne, og de kommer ikke tilstrækkeligt ind på konsekvenserne af udvidelsen, ligesom de heller ikke indeholder nogen specifikke bestemmelser eller forklaringer i den forbindelse, hverken for de regionale og nationale myndigheder eller for ansøgerlandene. Når det er sagt, må man som en positiv ting fremhæve, at retningslinjerne er struktureret på en anden måde, idet de ikke er rettet mod geografiske mål, men mod sektorpolitikker. Selvom dette i teorien er en opfyldelse af kravene om koncentration og således effektivitet i interventionerne, må man spontant spørge sig selv, om den aktuelle situation i mål -områderne reelt giver mulighed for en politik med integrerede interventioner. For at føre en sådan politik er det nemlig nødvendigt med et operativt instrument til samordningen af bevillingerne. Teoretisk set kunne vi således godt gå ind for Kommissionens anmodning om, at der oprettes et forvaltningsorgan for strukturstøtten i medlemsstaterne, som har til opgave at samordne gennemførelsen og administrationen af strukturinterventionerne i landene, når blot dette organ ikke bliver et centraliserende, overstatsligt instrument, og når blot det sikrer en reel opmærksomhed på disse områder, der - hvilket jeg gentager endnu en gang - på grund af en række sammenfaldende negative faktorer endnu ikke er nået op på de korrekte niveauer for strukturfondenes anvendelse, da det geografiske måls udskiftning med sektorpolitikkerne risikerer at føre til en intervention, som reelt er negativ. Der er en stor begrænsning ved de retningslinjer, som er vedtaget af Kommissionen, for i stedet for at opfylde målsætningen om at fungere som retningslinjer, udgør de et katalog over mulige foranstaltninger, og eftersom dette katalog ikke indeholder nogen gradvis fastlæggelse af prioriteringerne, risikerer det ligefrem at bringe medlemsstaterne på afveje ved at give dem en bred vifte af forslag, hvilket er i modstrid med den ønskede koncentration. Man kan sige, at som situationen ser ud, er vi endnu en gang gået glip af en lejlighed til reelt at styrke en bæredygtig byudvikling, hvor det tiltagende urbaniseringsfænomen og den heraf følgende landskabsforringelse bekæmpes. Man har undervurderet vigtigheden af det instrument, der hedder globaltilskud, og som kunne vise sig at være yderst nyttigt til at genskabe balancen mellem byområder og landområder. Det giver i øvrigt de lokale myndigheder deres rette rolle, og de kunne med deres selvstændighed skabe betingelserne for en hurtigere områdeudvikling, idet de rent faktisk bidrager til reformen af strukturfondene og til målsætningerne om effektivitet, koncentration og administrativ forenkling. Landdistrikterne skal virkelig betragtes som en ressource, man i stadig større grad skal investere i, idet man opmuntrer de unge til at blive i landområderne for at undgå en økonomisk og social svækkelse af disse områder. Det er efterhånden en kendsgerning, at man for at nå målsætningen er nødt til at skabe nogle arbejdspladser i landområderne, der ikke længere kun er forbundet med det traditionelle landbrug - selvom det naturligvis er vigtigt for at beskytte miljøet og den biologiske mangfoldighed - men også arbejdspladser inden for områder som landboturisme, sport, kultur, miljø, små og mellemstore virksomheder samt tjenesteydelser. Der er et sandt tomrum i retningslinjerne som følge af mangelen på konkrete retningslinjer for gennemførelsen af samordningen mellem ESF og beskæftigelsesstrategierne, og det er en samordning, der forudsætter - netop fordi den anvendes for første gang i programperioden - - at medlemsstaterne har behov for "retningslinjer". Det skal ligeledes understreges, at Kommissionen endnu en gang rent faktisk forbigår spørgsmålet om de konkrete aktioner med hensyn til lige muligheder. Vi står alt i alt over for et dokument, som ikke er særligt tilfredsstillende, og som er skuffende på visse punkter. Betænkning af Berend  Vi støtter i det væsentligste den vurdering og de betragtninger, som ordføreren har fremsat om den sjette periodiske rapport om den sociale og økonomiske situation og om regionsudviklingen i Den Europæiske Union. Vi begrænser os derfor til at understrege nogle forhold. For det første er der den kendsgerning, som Kommissionen selv har omtalt, at den kraftige udvikling i BNP pr. indbygger i nogle af de fattigste regioner mellem og i stort omfang skyldes inddragelsen af de nye tyske delstater i gennemsnitsberegningerne for Fællesskabet netop fra og med førstnævnte år, hvilket naturligvis betød en mærkbar nedgang i BNP pr. indbygger i Unionen. Dernæst finder vi det vigtigt at slå fast, at det opsving, der er konstateret i nogle regioner - hvor det fandt sted - kun i meget ringe grad er blevet fulgt op af en stigning i beskæftigelsen, hvilket derfor gør det nødvendigt med nye udviklingsstrategier, der udviser betydelig større bekymring for dette område. Denne situation er i modstrid med, at man fører vedtagelsen af beskæftigelsesfremmende foranstaltninger tilbage til medlemsstaterne, som det siges i rapporten. Sidst men ikke mindst en henvisning til ordførerens forslag om, at denne type rapporter fremover også blandt andre aspekter skal indeholde en analyse af den interregionale udvikling og samhørighed i de enkelte medlemsstater. Den mangfoldighed af situationer og den forskellige udvikling, der ses fra region til region inden for den samme medlemsstat, nødvendiggør faktisk en tilbundsgående vurdering af dette spørgsmål for at muliggøre og garantere korrektioner af regionspolitikkerne for at sikre samhørigheden, også inden for den enkelte medlemsstat.  Med betænkningen af Berend får vi en interessant situationsanalyse af den økonomiske udvikling i EU's regioner. Alligevel er den franske delegation af Gruppen Union for Nationernes Europa nødt til at afvise visse af dens påstande. § henviser således til "det særlige behov for budgetkonsolidering som forudsætning for succes i forbindelse med den økonomiske og monetære union og EU's udvidelse mod øst". På et tidspunkt, hvor medlemsstaterne for at overholde konvergenskriterierne er tvunget til at gennemføre en streng budgetmæssig slankekur, hvor det endda er retfærdiggjort, at de underkaster sig af egen fri vilje, udviser føderalisterne en ganske forbløffende glubsk pengehunger. Idet man indrømmer, at samhørigheds- og ØMU-politikken har spillet fallit, giver man manglende midler skylden for de utilstrækkelige resultater, og alle er ved at overgå hinanden i veltalenhed for at kræve flere bevillinger, uden at nogen sætter spørgsmålstegn ved effektiviteten i de beløb, der allerede er brugt. Hvad skal man mene om udgangspunktet for et budget, der består i at fastsætte et mål for udgifterne snarere end et loft for disse, at opsøge projekter til udgifter for af al magt at bruge de vedtagne bevillinger frem for at afsætte bevillinger til eksisterende projekter? Udgiften bliver et mål i sig selv, og forbruget lig med programmets succes. De statistikker, Kommissionen har offentliggjort i sin sjette rapport viser i øvrigt, som hr. Berend har fremhævet, begrænsningerne i den førte politik. EU's rigeste regioner har i perioden - fået styrket deres tyngde, hvilket vidner om en koncentration af rigdom, beskæftigelse og aktiviteter i visse zoner såsom Hamburg, Bruxelles, Antwerpen, Luxembourg, Ile-de-France, Darmstadt, Oberbayern, Bremen, Wien, Karlsruhe og Emilie-Romagne. I modsætning til, hvad ordføreren fastholder, vil gennemførelsen af Den Økonomiske og Monetære Union forøge flugten fra de regioner, der ligger fjernest fra centre, længst ude på landet, og som er tyndest befolket til fordel for Unionens centrale akse . De fattigste regioner udfylder lidt efter lidt deres udviklingsefterslæb. Gennemsnittet for de fattigste regioner lå i på % af EU's BNP. I var det steget til %. Fremskridtet er især pænt i Portugal og Irland. Selvom de rigeste bliver stadigt rigere og de meget fattige mindre fattige, viser det sig, at gennemsnitsregionerne, der hører under mål , undertiden oplever en ikke ubetydelig nedgang i deres BNP og en forværring af deres beskæftigelsessituation. Det er især tydeligt i Frankrig. Regionen Champagne-Ardennes, som jeg har den ære at repræsentere, har oplevet sit BNP falde fra % til % af EU's gennemsnit, i Pays-de-Loire er det sunket fra % til % og i Auvergne fra % til %. Tendensen er generel, og hverken Rhône-Alpes eller Alsace går fri. Den bekræftes endvidere i Sverige og Finland, lande, hvor arbejdsløsheden i øvrigt er steget på bekymrende vis i løbet af de seneste år, hvilket også gælder adskillige regioner i Det Forenede Kongerige. Derfor kan det forekomme underligt, at mål , der gælder industriregioner og landdistrikter under økonomisk omlægning, er blevet ofret under reformen af strukturfondene til fordel for mål og Dens budgetramme vil være på , milliarder ecu i perioden -, hvilket stort set er det samme beløb som for perioden - De landdistrikter, der er støtteberettigede under mål b, vil blive de vigtigste ofre for denne situation. I Frankrig vil % af befolkningen, der er støtteberettiget under strukturfondene, miste denne berettigelse ved udgangen af overgangsperioden, og dette tal er visse steder langt mere alvorligt, f.eks. i regioner som les Pays de la Loire, Alsace og la Basse-Normandie, vælgerhøjborge for højresiden, der er blevet ofre for det politiske ønske hos venstresidens flertal om at tækkes sine vælgere. På baggrund af sådanne valg er det tvivlsomt, om regionalpolitikken kan bidrage til en harmonisk forvaltning af medlemsstaternes landområder i Den Europæiske Union. Betænkning af von Wogau  Når man tager hensyn til beskæftigelsessituationen i Fællesskabet og EU's erklærede ambition om at gå resolut til angreb på arbejdsløsheden, bør Kommissionens analyse af koncentrationer tage højde for andre elementer end arbejdsløsheden. Jeg vil her f.eks. nævne omlægningen af virksomheden ABB-Alsthom Power, hvorfra en betydelig delegation af lønmodtagere fra hele Europa i dag befinder sig her i Strasbourg. Ledelsen i ABB-Alsthom Power, der er resultatet af en fusion foretaget i juni , har givet meddelelse om en omstrukturering, der allerede nu varsler nedlæggelse af arbejdspladser i en række lande. Denne skæbnesvangre situation for beskæftigelsen rejser en mængde spørgsmål, især om de oplysninger, man har givet det europæiske virksomhedsudvalg, der har eksisteret siden Det betyder, at det bliver nødvendigt at aktualisere og styrke EU-direktivet om europæiske virksomhedsudvalg. Det betyder også kontrol med koncentrationer, der tager hensyn til beskæftigelsen, miljøet og forbrugerne. Da betænkningen fra Udvalget om Økonomi og Valutaspørgsmål er utilstrækkelig på dette punkt, har jeg afholdt mig fra at stemme.  Når Kommissionen ønsker at anvende subsidiaritetsprincippet på Fællesskabets konkurrencepolitik, lægger den ansvaret for afgørelser om misbrug og dominerende stilling i forbindelse med virksomhedsaftaler, som forårsager markedsforvridninger, selvom de fortsætter under notifikationsordningen for virksomhedssammenlægninger og for statsstøtte, ud til de nationale myndigheder og domstole. Med denne holding ønsker man at skabe hurtige og billigere måder for anvendelse af konkurrencepolitikken, idet fællesskabsretten kan anvendes af domstolene på nationalt niveau og ikke af Domstolen på europæisk niveau, idet den lægges ud til specialiserede domstole. Denne delvise renationalisering af konkurrencepolitikken kan betyde højere omkostninger for medlemsstaterne. På den anden side bliver offentlige monopoler, som ordføreren minder om, i konkurrencepolitikkens navn ofte erstattet af private monopoler, f.eks. privatiseringer af vigtige offentlige sektorer og virksomheder, som det er sket i Portugal med negative følger for landet og for arbejdstagerne.  Kommissionens hvidbog om modernisering af reglerne for anvendelse af EF-traktatens artikel og foreslår ikke på nogen måde at "renationalisere" konkurrencepolitikken, som visse i Europa-Parlamentet frygter. Men under alle omstændigheder løfter den sløret for temmelig interessante udviklingsmuligheder for EU. Samtidig med, at jeg bemærker kvælningen af Kommissionens tjenester for på forhånd at underrette om aftaler mellem virksomheder, der er tilbøjelige til at forvride handlen, og jeg frygter at se deres antal stige yderligere med ankomsten af de nye medlemslande, foreslår Kommissionen at fjerne ordningen med forudgående tilladelse til disse aftaler og en mere decentraliseret anvendelse af konkurrencereglerne på medlemsstatsplan. Det mest bemærkelsesværdige er efter min mening det signal, dette forslag sender til os. Kommissionen forudser konsekvenserne af udvidelsen og forstår, at den nødvendigvis og næsten mekanisk medfører en reform af det centraliserede system. Det er helt klart, at reformen her består i en smidiggørelse og ikke en opløsning. Det er rent faktisk forudset i teksten, at Kommissionen vil beholde kontrollen og den centrale styring af det nye system. I øvrigt tilskynder betænkningen af von Wogau, der netop er blevet vedtaget af Parlamentet, til at gå i denne retning. Men samtidig ser man klart, at den rystelse, der er introduceret med udvidelsen, kan føre til en begrænsning af EU-institutionernes kompetence og en udvidelse af subsidiariteten. Det er et andet EU, der kan tegne sig med tiden. Er det i øvrigt ikke det, der får visse socialdemokrater i Europa-Parlamentet til at tabe hovedet? De tyske socialdemokrater stemte imod von Wogau-betænkningen, fordi den ifølge dem kunne opsplitte EU's konkurrencepolitik, hvilket rent ud vil sige, at den kunne skade den ensrettede superstat. Underligt nok fik de følgeskab af et arbejdsgiverparti, idet dette foretrak systemet med en "EU-enhedskasse", der forekom at være mere økonomisk og juridisk stabil. Det er reelt en fordel ved det nuværende system. Men på den anden side og set i et bredere perspektiv må man også være klar over, at den decentralisering, der er indledt i dag, på længere sigt kan føre til en større frihed til at tage hensyn til det enkelte lands behov, hvilket alle ville nyde godt af. Betænkning af Rapkay  De, der er valgt til at føre arbejdernes kamp, stemmer ikke for disse betænkninger om EU's konkurrencepolitik. Konkurrencen, hvilket vil sige den krig, de store virksomheder fører imod hinanden, foregår til stadighed gennem fyringer og lukning af fabrikker for ikke at nævne den umådelige ødslen med anvendelsen af de produktive kræfter. Vi har netop fået endnu et eksempel med planen om at nedlægge arbejdspladser i Europa i trusten ABB-Alsthom Power. millioner arbejdsløse og millioner fattige i EU, der dog er et af de rigeste områder i verden. Det er resultatet af denne konkurrence, EU's institutioner forstår at fremme. Kommissionens udtrykte vilje til at ordne konkurrencevilkårene på EU's marked er latterlig, idet den eneste lov, konkurrencen adlyder, er jungleloven, hvor de stærkeste knuser eller sluger de svageste. Det er især oprørende på det sociale plan. Europa-Kommissionens beretning viser hensynsløst, at Unionens institutioner kun interesserer sig for de store kapitalistiske grupper, der kaster sig ud i denne økonomiske krig, og ikke under nogen omstændigheder for de ofre, den medfører. Der gøres intet for at forhindre en stigning i arbejdsløsheden, intet for at beskytte lønmodtagerne, intet for at forhindre, at de store virksomheder skubber en del af befolkningen ud i ulykke, simpelthen blot for at berige deres aktionærer yderligere! Hvis vi derfor skal takke denne betænkning for noget, må det være, at den viser, at størstedelen af samfundets arbejdende befolkning ikke kan vente, at EU's institutioner gør noget som helst for at bevare og endnu mindre for at forbedre dens eksistensvilkår.  I sin bemærkning om Kommissionens årsberetning om konkurrencepolitikken minder ordføreren om, at konkurrencepolitikken ikke kan adskilles fra social- og miljøpolitikken, idet den skal bidrage til fuld beskæftigelse, økonomisk og social samhørighed, miljøbeskyttelse og forbrugerbeskyttelse. Da ordføreren talte om nogle væsentlige instrumenter for at nå de omtalte mål, begrænsede han sig imidlertid næsten kun til at kritisere forskellige aspekter af statsstøtten og til at kræve en harmonisering af reglerne for tilbagebetaling af ulovlig statsstøtte, og han satte herved spørgsmålstegn ved de økonomisk svageste og strukturelt mest skrøbelige medlemsstaters ret til at støtte økonomiske sektorer, som er blevet ofre for liberaliseringen og den internationale konkurrence. På den anden side overså ordføreren de vigtigste årsager til forvridningen af konkurrencereglerne, nærmere bestemt den stigende virksomhedskoncentration og den heraf følgende forvridning af konkurrencereglerne, omdannelsen af offentlige virksomheder til private monopoler med alvorlige sociale følger for beskæftigelsen og prisen på den offentlige service, forskellige monopolers misbrug af deres dominerende stilling med en utilstedelig praksis på det miljømæssige og sociale område, inklusive afskedigelsen af tusindvis af arbejdstagere. Det er derfor, at vi stemmer nej til betænkningen.  Ved at stemme imod denne betænkning fungerer vi som talerør for alle dem, der i Seattle og overalt i Europa har markeret deres afvisning af en verden, der er reduceret til en stram markedslogik. Vi stemmer imod denne betænkning for at støtte udviklingen af de offentlige tjenesteydelser og især for at mindes ofrene for togulykken i Paddington, der blev slået ihjel, ikke på grund af skæbnen, men af en absurd tøjlesløshed tilført konkurrencen dér, hvor det er nødvendigt at fastsætte regler. Denne betænkning er i bund og grund en primitiv tekst, der ikke har anden inspiration end jungleloven, idet konkurrencen ikke kan løse nogen af de problemer, menneskeheden står over for ved dette årtusindeskifte. Hvad enten det drejer sig om ligevægt i biosfæren, kulturfremme eller samarbejde med den tredje verden, skaber den yderligtgående konkurrence tilbagegang og usikkerhed. Og hvad angår de millioner arbejdsløse i EU, tror De så, at de er ofre for en for tilbageholdende gennemførelse af denne konkurrencepolitik? Vi er overbeviste om det modsatte, og vi tror heller ikke, at statsstøtten pr. definition er for omfattende. I forhold til hvilket jernsystem og hvilke effektivitetskriterier? Mener De endelig, at det efter Seattle er seriøst at gå ind for en øget rolle til WTO? Kun de multinationales juridiske konsulenter kan give udtryk for en sådan hårdnakkethed. Betænkning af Jonckheer  Jeg glæder mig over kvaliteten i den syvende oversigt over statsstøtte i EU, der fra nu af udsendes årligt, og over at Generaldirektoratet for Konkurrence på sin hjemmeside udsender generelle og specifikke informationer til gavn for offentligheden. Jeg er tilfreds med ordførerens indgangsvinkel til statsstøtten, og det vil jeg gerne rose ham for. Der findes faktisk en tendens til alt for ofte at revse statsstøtten som en aktivitet, der er skadelig for konkurrencen. Det er sikkert, at en effektiv konkurrencepolitik er en forudsætning for, at det indre marked og Den Økonomiske og Monetære Union er velfungerende. I øvrigt er en sådan støtte, som ordføreren understreger det, undertiden uomgængelig og kan ud over at sikre overlevelsen for den ene eller den anden virksomhed bidrage til en bæredygtig udvikling , til serviceområder af generel interesse og til økonomisk og social samhørighed . Det er dog helt klart, at disse støtteordninger bør kontrolleres, og det er en opgave, der påhviler Europa-Kommissionen. Den støtte, Unionens medlemslande hvert år afsætter til udvalgte sektorer, udgjorde et samlet beløb på milliarder euro i perioden -, heraf % til sektoren for fremstillingsvirksomhed. Dette støttebeløb er blevet væsentligt reduceret i forhold til den foregående periode - . Den vigtigste årsag til denne nedgang i støtten er en reduceret støtte til de nye tyske delstater. Ligesom ordføreren beklager jeg, at de tal, der fremlægges i betænkningen, ikke dækker hele statsstøtten. Europa-Kommissionen må hurtigst muligt udbedre denne mangel. Den bør ligeledes samarbejde med medlemsstaterne for at forbedre kvaliteten af oplysningerne i god tid, hvilket vil sige, inden den niende oversigt udkommer. Det ville være en god idé, hvis Kommissionen udsender en fortegnelse, der opgør de beløb, hver enkelt medlemsstat yder i støtte. Jeg beklager også, at Europa-Parlamentet er totalt udelukket fra det rådgivende udvalg om statsstøtte. For at opveje denne situation bør Europa-Kommissionen jævnligt sende os rapporter. Jeg vil slutte med et aspekt af anvendelsen, som jeg finder specielt farligt. Det drejer sig om statsstøtte, der fører frem til flytning af virksomheder fra en medlemsstat til en anden, med risiko for en jagt på tilskud, der ikke yder noget som helst til EU's fælles mål. Det er grunden til, at jeg ønsker, at den næste oversigt over statsstøtten indeholder en evaluering af dennes indvirkning på beskæftigelsen samt på industri- og håndværkssektorerne i de lande, der modtager støtten. Betænkning af Langen  I de vigtige forhandlinger om konkurrencen udtalte jeg mig i morges om hr. Langens tekst om gennemførelse af den sjette regel for støtte til jern- og stålindustrien. Som Domstolen erkender det i sin dom af maj , er jern- og stålindustrien specielt følsom over for konkurrencemæssige forstyrrelser. Det er grunden til, at det var legitimt at indføre en støtteordning for denne sektor med det formål at garantere overlevelsen for de velfungerende virksomheder, selvom EKSF-traktatens artikel , stk. c, forbyder enhver statsstøtte til jern- og stålindustrien. Det er faktisk det, der er formålet med den sjette stålstøtteregel. På samme tid skal man selvfølgelig sørge for på enhver måde at undgå at skade konkurrencevilkårene og enhver alvorlig forstyrrelse på markederne, og derfor er det vigtigt at fastsætte regler for denne støtte. Det er således nødvendigt at fortsætte med at begrænse statsstøtten til områder som forskning, udvikling og miljøbeskyttelse samt støtte i forbindelse med lukning af virksomheder. I samme ånd er det absolut nødvendigt, at medlemsstaterne vedkender sig deres forpligtelse til at aflægge regnskab til Kommissionen om den støtte, de yder til deres jern- og stålvirksomheder. Kommissionen foreslår, at staterne indsender disse rapporter senest to måneder efter udløbet af hver halvårsperiode, og under alle omstændigheder på et årligt grundlag, uden at den behøver at minde dem om det. Ligesom ordføreren glæder jeg mig over Kommissionens oversigt, men jeg beklager, at den ikke dækker alle aspekter af støtten. Selvom reglerne for støtte til jern- og stålindustrien er ganske klart formulerede, har Kommissionen adskillige gange givet tilladelse til at bevilge støtte til virksomheder i jern- og stålindustrien, der ikke hører ind under de kategorier, der er angivet i reglerne. Hvis man stræber efter at opnå lighed, må man enten strengt overholde støttereglerne eller ændre dem, hvis Kommissionen vil tillade en anden form for støtte end den, der for øjeblikket juridisk set er tilladt. Endelig er der problemet med EKSF-traktatens ophør. Her er det reelt nødvendigt, at støttesystemet fortsætter også efter Jeg er af den opfattelse, at kun en forordning fra Rådet kan garantere den krævede juridiske sikkerhed og garantere et formelt forbud imod enhver støtte, der ikke er dækket af reglerne. Af alle disse årsager stemmer jeg for Langen-betænkningen, og jeg forventer nu, at Kommissionen opfylder vores anmodninger og vores krav.  Olieforurening i Frankrig Næste punkt på dagsordenen er redegørelsen fra Kommissionen om olieforureningen i Frankrig. Jeg giver ordet til fru de Palacio til på vegne af Kommissionen at åbne forhandlingen.  Hr. formand, først vil jeg gerne sige tak, fordi Parlamentet har givet mig lejlighed til at tale om den katastrofe, der har fundet sted på de franske kyster som følge af olietankskibet Erikas forlis den december , og som har forurenet mere end km kyst med udstrømmet olie, hvilket har betydet døden for tusindvis af fugle, og hvilket har haft andre meget negative følger for miljøet, bevarelsen af vores have og sunde kyster, som lever op til de minimumskrav, som vi kan stille i et udviklet samfund. På sin vis er Erikas forlis antitesen til det, som vi alle kæmper for: en bæredygtig udvikling, en udvikling, som respekterer miljøet. Det er et meget klart eksempel på et brud på denne måde at forstå udvikling og fremskridt på, et tydeligt eksempel på, hvordan man ikke skal gøre det. Jeg kunne godt udbrede mig om de konkrete forhold, som har gjort denne hændelse mulig. Det vil jeg ikke gøre. De er kendt af alle, og det eneste, jeg vil give udtryk for, er, at Kommissionen deler den harme, som ikke kun de kystbeboere, som i første omgang berøres af denne katastrofe på de franske kyster, men alle europæerne - og ikke kun europæerne - føler i en sådan situation. Kommissionen gav øjeblikkeligt udtryk for sin solidaritet, og den har tilstræbt at bidrage med alle de midler, den råder over til at bekæmpe de tragiske følger af det skete. Men efter min mening er det ikke nok at bekæmpe følgerne, det drejer sig derimod om at komme med løsninger og forslag, som i videst muligt omfang kan være med til at hindre, at hændelser som denne finder sted igen. Ud fra et miljømæssigt synspunkt må jeg således sige, at kommissær Wallström, som er ansvarlig for miljøet, umiddelbart efter forliset i samarbejde med og på anmodning af de franske myndigheder oprettede en enhed for miljøkriser. Denne enhed nedsatte den fælles arbejdsgruppe "Havforurening" og tilbød de franske myndigheder de bedste europæiske eksperter til bekæmpelse af forureningen. Kommissionen deltog også ved indsættelsen af instrumenterne til forureningsbekæmpelsen på katastrofestedet og koordinerede indsatsen fra Unionens medlemsstater, som har sendt mere end km flydespærringer til stedet. Vi finder, at denne koordinering og resultaterne heraf har betydet et vist fremskridt og har været en succes i den forstand, at der findes en virkelig europæisk solidaritet. Denne situation er til dels resultatet af det arbejde, som Kommissionen har udført i mange år. Dette arbejde gav sig især udslag i oprettelsen af et fællesskabssystem, som indsamler alle oplysningerne om de midler, der findes i Unionen, til bekæmpelse af denne slags forureninger, i oprettelsen af den fælles arbejdsgruppe og i en fælles finansiering af projektet til udvikling og forbedring af teknikkerne til forureningsbekæmpelse i Den Europæiske Union. Til trods for hasteforslag er det også nødvendigt på langt sigt at fastholde evnen til at klare lignende katastrofer. Kommissionen glæder sig derfor over den gunstige modtagelse, som Europa-Parlamentet ved førstebehandlingen har givet dens beslutningsforslag om oprettelsen af en retlig ramme, som gør det muligt at forbedre samarbejdet, når det drejer sig om bekæmpelse af utilsigtet forurening. Kommissionen håber, at de nylige hændelser vil fremme den endelige vedtagelse af denne tekst i Parlamentet og i Rådet, og at den aktuelle situation dermed ikke længere vil være blokeret. Men når jeg peger på transportområdet, ønsker jeg hermed at sige, at Erikas forlis atter rejser problemet om forebyggelse af ulykker til søs og mere konkret spørgsmålet om sikkerheden ved transport af forurenende produkter. I dette tilfælde til søs. På dette område tror jeg, at det i første omgang er vigtigt at fremhæve, at Den Europæiske Union ikke har forholdt sig passiv siden Amoko Cadiz' famøse forlis i , ligeledes ud for de franske kyster. Selvom vi måske bør spørge os selv, om man ikke burde gøre mere, og derfor om vi ikke bør gøre noget mere. I de sidste seks år er der blevet vedtaget ca. forordninger og fællesskabsdirektiver. Denne lovgivning er stadig ny. Medlemsstaterne har nu et retsgrundlag, som gør det muligt for dem at kæmpe mod bekvemmelighedsflagene og mod alle dem, der ikke overholder deres sikkerhedsforpligtelser. Nu tilkommer det medlemsstaterne at bevise, at de har den politiske vilje til at udstyre deres søfartsmyndigheder med de nødvendige midler til at gennemføre deres kontrolopgaver og til at anvende fællesskabsreglerne, til at anvende og på passende vis at kræve, at disse allerede vedtagne fællesskabsregler bliver overholdt. Og Kommissionen skal naturligvis sørge for, at det sikres, at disse regler anvendes på samme måde i alle medlemsstaterne. Med hensyn til Erikas forlis er resultaterne af den indledende efterforskning, som de franske myndigheder har foretaget af årsagerne til ulykken, allerede blevet meddelt til Kommissionen. Rapporten viser lemfældigheden - for at sige det pænt - i de kontroller, som har fundet sted i dette tilfælde. Jeg kan sige, at Kommissionen efter den december har henvendt sig til de italienske myndigheder, der er ansvarlige for inspektionerne i havnene, samt til klassificeringsselskabet RINA, som er ansvarlig for de seneste klassificeringer af Erika, med det formål at få forklaret, hvordan Erika er blevet kontrolleret. Kommissionen ønsker nemlig at få konstateret, om de relevante fællesskabsdirektiver er blevet anvendt korrekt i dette tilfælde, både af de italienske myndigheder i deres egenskab af havnestat og af selskabet RINA i dets egenskab af klassificeringsselskab. Denne afklaring, hr. formand, er afgørende for at kunne forbedre direktiverne i fremtiden, og for at vi på denne måde kan forbedre det, der gøres. Under alle omstændigheder vil jeg gerne meddele Parlamentet, at en særlig mission fra Kommissionen vil tage af sted den i næste måned for at inspicere klassificeringsselskabet RINA, og at vi afhængigt af de konklusioner, der træffes på baggrund af denne mission, vil træffe de nødvendige foranstaltninger. Når jeg siger "træffe de nødvendige foranstaltninger", indbefatter jeg muligheden for at fjerne klassificeringsselskabet RINA fra listen over selskaber, der er godkendt af Kommissionen. Kommissionen har ydermere, mine damer og herrer, fremsat en lignende anmodning til søfartsmyndighederne i Malta - Erika sejlede under maltesisk flag - som, det må jeg sige, indtil videre har tilbudt os deres fulde samarbejde. Selvom jeg ikke ønsker at bedømme resultaterne af alle disse efterforskninger på forhånd - hvordan forliset fandt sted, hvad det i sidste ende skyldtes, og hvordan de foretagne inspektioner er blevet gennemført, såvel af klassificeringsselskabet RINA som af de italienske havnemyndigheder - så peger alt imidlertid allerede nu på, at ulykken med Erika har afsløret en række spørgsmål, som fortjener en minutiøs overvejelse, og som efter min mening tvinger os til at handle særdeles hurtigt. Mine damer og herrer, Kommissionen var allerede ved at udarbejde en meddelelse om sikkerheden til søs, sikkerheden i havnene. Men disse hændelser tvinger os uden tvivl til at fremskynde forelæggelsen af denne meddelelse og til især at koncentrere os om transport af farlige og forurenende, især olieforurenende, produkter, gas eller kemiske produkter. Dette dokument vil blive ledsaget af en række lovgivningsmæssige forslag til styrkelse af sikkerheden til søs i Fællesskabets farvande. Kommissionen påtænker at vedtage det før juni i år, således at forhandlingerne om de foreslåede foranstaltninger kan indledes såvel her i Parlamentet som i Rådet i andet halvår af under det franske formandskab. Hvad angår indholdet i denne meddelelse, har vi til hensigt især at behandle følgende emner: Det første er en styrkelse af kontrollerne med risikofyldte skibe uanset deres flag - selvom der er statistiske oplysninger, som taler for sig selv: Ved inspektionerne i havn har skibe, som sejler under et af Unionens medlemsstaters flag, i gennemsnit , forhold, der påtales, for hver udførte inspektioner. Gennemsnittet på verdensplan er ca. , forhold, der påtales, ved inspektioner foretaget i europæiske havne. Når det drejer sig om skibe, der sejler under maltesisk flag, som det er tilfældet med Erika, er tallet ,, og når det drejer sig om andre flag, er tallene meget højere. For at styrke kontrollerne vil vi iværksætte en ændring af de nuværende direktiver om klassificeringsselskaber, kontrol af skibene i havnene og inspektionshyppigheden og gøre dem afhængige af skibets alder og flag. Når det drejer sig om biler, ved vi alle, at de, når de er mere end fire år gamle, skal gennemgå en teknisk undersøgelse hvert år. Men når det drejer sig om skibe, forholder det sig desværre ikke sådan. Vi ønsker at sætte skub i de handlinger, som på den ene side er blevet indarbejdet i de seneste internationale aftaler, som er indgået i IMO i form af SOLAS-aftalerne og MARPOL og at gøre dem bindende. Det andet er at fremme anvendelsen af olietankskibe, som respekterer miljøet, hvad angår brugen af de europæiske havne. Det vil sige, at de olietankskibe, som anløber vores havne, efterhånden skal have dobbelt skrog i stedet for enkelt skrog, som udgør en større forureningsrisiko i tilfælde af en ulykke. Skibe med enkelt skrog burde være genstand for foranstaltninger, som vil fremskynde, at man efterhånden holder op med at bruge dem, sådan som det er ved at ske i USA. På denne måde undgår vi også den risiko, vi lever med i dag: At olietankskibe, som ikke kan anløbe amerikanske havne, i stedet omdirigeres til europæiske havne. Det tredje, som meddelelsen vil omhandle, mine damer og herrer, er det komplekse og ømtålelige spørgsmål om erstatningsansvar og skadeserstatning i tilfælde af forurening som følge af en katastrofe. Kommissionen har til hensigt at komme ud af det nuværende retlige virvar og fremsætte forslag, som hæver maksimumsgrænserne for de involverede parters erstatningsansvar, samt indføre nye ansvarlige i kæden af erstatningsansvaret, som for øjeblikket næsten udelukkende påhviler rederne, skibsejerne. Mere konkret har vi til hensigt at indføre et system, som gør det muligt at definere og kræve erstatningsansvar af lastens ejer eller af speditøren, kort sagt, at når der er redere, som sejler under bekvemmelighedsflag, så skyldes det, at der er befragtere, som ikke er særlig opmærksomme på kvaliteten af de skibe, de befragter. Derudover har vi til hensigt at hæve forsikringssummen for rederne i forhold til den totale forsikringssum pr. skib. Endelig påtænker Kommissionen at fortsætte dens indsats for at forbedre gennemsigtigheden med hensyn til kvaliteten af de skibe, der kommer i de europæiske farvande. I denne forbindelse tilstræber Kommissionen at fremskynde indførelsen af Equasix-systemet, som skal være en realitet fra og med maj måned i år, og som er ikke mindre end et tidstro informationssystem i forbindelse med den aktuelle situation for den internationale flåde med alle dens skibe. Dette program er ved at blive udviklet efter fælles overenskomst med de franske myndigheder, og det vil gøre det muligt at råde over en komplet og tidstro information om de forskellige skibes forhold, for ikke at nævne uddannelsen af besætningerne, som også er et vigtigt element. Mine damer og herrer, det drejer sig altså ikke kun om at tale om katastrofen med Erika og det, der er gjort indtil nu, men også om at drage konklusioner for at undgå, at katastrofer af denne slags gentager sig. Vi skal sikre, at der sker en effektiv anvendelse af reglerne om sikkerhed til søs. Den Internationale Søfartsorganisation har - som vi alle ved - hverken myndighed til at kontrollere eller til at gøre de regler, der er underskrevet af nogle stater, bindende, og disse stater glemmer ofte de forpligtelser, de har indgået, eller de ser - mildt sagt - igennem fingre med det, de har underskrevet i disse konventioner. For det andet skal vi blive ved med at forsøge at få en større konkurrence inden for den europæiske skibsfart, som er en handlekraftig sektor med en enorm sikkerhed, og fastholde niveauet for de krav, vi stiller, men vi skal også være handlekraftige med hensyn til bekvemmelighedsflagene og kæmpe mod de misbrug, der finder sted i ly af disse flag. Endelig drejer det sig, mine damer og herrer, om at bekæmpe den uansvarlighed, som lægges for dagen af nogle redere, af nogle befragtere, af nogle stater, af nogle selskaber, af nogle aktører inden for søtransporten, der med deres uansvarlighed bringer vores natur i fare og kan forårsage katastrofer som den, de franske kyster beklageligvis har måtte gennemleve i disse dage.  Hr. formand, jeg udtaler mig på vegne af PPE, men også som folkevalgt bretagner, direkte berørt og chokeret over disse begivenheder. Vi har sammen med Françoise Grossetête og PPE indleveret et beslutningsforslag. Vi er her i dag med et kompromisforslag, og det glæder jeg mig over. Erikas forlis er faktisk en EU-sag, dels fordi den skamferer og tilsviner nogle af de smukkeste strande i EU med meget alvorlige konsekvenser for turismen, for dem, der lever af havet, og dem, der forsvarer miljøet, dels fordi det, der står på spil, er regler og kontrol, hvor den naturlige dimension helt klart er EU. En sådan katastrofe ville næsten helt sikkert ikke kunne forekomme ud for USA's kyster. Hvorfor ikke? Fordi USA har lært lektien fra Exxon Valdez-katastrofen, og landet udarbejdede i The Oil Pollution Act, der på én gang både er mere ansvarlig, fordi den kan drage befragteren til ansvar, mere bindende og frem for alt mere kontrolleret på grund af forskellige regelsæt og især på grund af USA's kystvagtkorps. Jeg gentager, at havde vi haft lignende bestemmelser, ville katastrofen uden tvivl ikke have fundet sted. Det er grunden til, at vi mener, vi skal revurdere de gældende lovtekster og især protokollen fra , der fritager befragteren, i det foreliggende tilfælde oliebefragteren, for ethvert ansvar. Men hvis befragteren er friholdt, går han helt sikkert mindre op i den kontrol, der påhviler olieselskaberne. Det bliver altså nødvendigt at revurdere reglerne, og jeg takker Dem, fru kommissær, for at have fremhævet alle de nuværende utilstrækkeligheder i EU's bestemmelser. I øvrigt sagde De, at vi især bliver nødt til at forstærke kontrollen, både med flagnationen og med klassificeringen af selskaberne. De sagde, at RINA er et italiensk klassifikationsregister, der er kendt af Kommissionen. Under hvilke vilkår består dette kendskab? Hvilke garantier eksisterer der for pålidelighed? De vil sende en gruppe af sted. Vi afventer resultaterne med stor interesse. Det er også nødvendigt at styrke kontrollen med de maritime myndigheder og kontrollen i EU's havne. Jeg skal minde om, at der findes et Paris-memorandum, der indebærer et minimum af kontrol. En fjerdedel af de både, der søger til en europæisk havn, skal kontrolleres af det pågældende lands maritime myndigheder. Denne forpligtelse overholdes ikke, hverken i Frankrig eller i mange andre europæiske lande. Hvorfor ikke? Hvilke konsekvenser har man allerede draget, eller hvilke belaver Kommissionen sig på at drage af dette? Jeg mener endvidere, det er nødvendigt at styrke kontrollen med befragteren, i dette tilfælde oliebefragteren. Hvis denne forpligtes ud fra et økonomisk ansvar, vil kontrollen uden tvivl blive forstærket. Endelig er det nødvendigt med en koordination af de maritime myndigheder for at nå frem til en form for EU-bestemmelse på linje med de kystvagter, der overvåger USA's kyster.  Først vil jeg gerne takke miljøkollegerne i min gruppe, som har beskæftiget sig med netop dette problem sammen med transportkollegerne. Dette er både en transport- og en miljøkatastrofe og er ikke begrænset til et enkelt område. Her står vi igen i Parlamentet og diskuterer en ny katastrofe til søs. Jeg kunne opremse en liste over de katastrofer, der har ramt dette erhverv gennem mine år i Parlamentet, men jeg har kun tre minutter. Nu er det helt klart på tide, at ikke kun medlemsstaterne, men også den tandløse tiger, der lyder navnet Den Internationale Søfartsorganisation, og sidst, men ikke mindst olieselskaberne og tankskibsrederne lever op til deres ansvar og skrider ind for at stoppe disse tragedier for miljø og mennesker, så de ikke skal gentage sig år efter år. Hvor mange flere Erikaer skal vi igennem, før myndighederne giver os en egentlig havnestatskontrol, der er effektiv i hele Den Europæiske Union og ikke kun i nogen dele af Unionen? Hvor meget forurening skal vi igennem, før industrien giver os tankskibe med adskilte tanke og dobbelt skrog? Hvor mange flere havfugle skal dø, før rederierne standser deres praksis med at rense tankene til søs, hvilket medfører langt mere forurening end katastrofer af Erika-typen, således som vi påpeger i beslutningsforslaget? Selvom jeg erkender, at der er sket visse fremskridt på områder som havnestatskontrol og minimumsstandarder for bemanding, står vi stadig over for det, som vores afdøde kollega Ken Stewart plejede at kalde "skammens skibe, der sejler ind og ud af Den Europæiske Unions farvande: underbemandede, rustne spande". Det er nødvendigt, at medlemsstaterne handler hurtigt og konsekvent. Vi må have regeringerne til at øge de økonomiske ressourcer, der er nødvendige for at sikre os en effektiv kontrol, og vi må få dem til at holde op med at trække behandlingen af sikkerheden til søs i langdrag. Erika kostede ingen menneskeliv, men kan have ødelagt mange menneskers levebrød. På samme måde som Sea Empress, på samme måde som Braer. Det er helt sikkert, at alle tre førte en miljøkatastrofe med sig. Min gruppe føler med beboerne i Bretagne, som har fået deres område ødelagt af denne katastrofe, på samme måde som vi følte med beboerne i det vestlige Wales og på Shetlandsøerne ved tidligere lejligheder. Er det ikke på tide, at vi holder op med at udsende medfølelse og i stedet begynder at udsende håndhævelsesnotater for at slippe af med disse skammens skibe og i stedet for sikre havene, eller skal vil til det igen senere i år, drøfte et nyt beslutningsforslag, når endnu et tankskib under bekvemmelighedsflag går ned og udgyder sin råolie over hele havet? Beslutningsforslagenes tid er forbi. Nu er der brug for handling. Men jeg er bange for, at Rådet igen ikke vil handle, og så skal vi igen til at diskutere endnu en hav- og miljøkatastrofe.  Hr. formand, hver gang der sker en katastrofe af denne slags, siger folk, at det aldrig må ske igen. I realiteten kan vi aldrig stoppe ulykker til søs, men det påhviler os alle at tage ved lære, hver gang en ulykke som denne finder sted, og på denne måde mindske risikoen for ulykker i fremtiden. Erika-ulykken var alvorlig, navnlig for de mennesker i Bretagne, der er mest direkte berørt, og den var ødelæggende for dyrelivet i store dele af Europa. Nogle siger, at det er den værste ulykke, der nogen sinde har ramt fuglelivet i denne del af Europa. The Royal Society for the Protection of Birds mener, at helt op til fugle, måske især lomvier, kan være døde. De billeder, mange af os har set, af fugle indsølet i olie, der bliver aflivet af dyrlæger, var både foruroligende og tragiske. Vi ønsker alle de højeste standarder for skibe, uanset hvilket flag de fører. Vi er nødt til at håndhæve bestemmelserne og sikre, at "forureneren betaler"princippet anvendes, så økonomiske sanktioner og forskellige incitamenter anvendes til at lægge pres på både rederne og olieselskaberne for at sikre, at den bedste praksis indføres. Jeg er enig i alt det, kommissæren var inde på i sine bemærkninger, men spørgsmålet er, hvor længe det vil tage at sikre, at der indføres foranstaltninger til løsning af problemerne på den måde, hun foreslår. Som politiker skal hun minde sine embedsmænd om, hvor svært det vil være for hende at skulle tilbage til Parlamentet om et år, hvis der skulle ske en lige så ødelæggende ulykke, hvis nogle af de foranstaltninger, hun har foreslået i dag, forbliver smukke ord, og hun ikke har haft mulighed for at omsætte dem i praksis. Tanken om en ulykke af denne slags i nærmeste fremtid bør få både hende selv og embedsmændene til at koncentrere sig.  Hr. formand, fru kommissær, jeg har en lille gave til Dem. Dette er en mazoutkage sendt af en beboer på øen Noirmoutier, som skriver følgende til mig: "Hver gang, vi har højvande, er stranden dækket med tung olie lækket fra Erika. Ved hvert højvande trækker frivillige, folk fra militæret og brandvæsenet enorme kager op af denne tykke, sorte klæbrige tjære. Hvornår kan vi se en ende på denne ødelæggende ulykke og vende tilbage til rene forhold igen? " Ja, denne ulykke med Erika, hvilket i øvrigt også gælder den russiske båd i Tyrkiet, er uacceptabel og kan ikke tolereres på et tidspunkt, hvor højteknologien står på den højeste tinde. Det er så meget mere uacceptabelt, idet den finder sted år efter katastrofen i forbindelse med Amoco Cadiz, selvom man sagde dengang og har gentaget det adskillige gange siden "aldrig mere dette!" Det er helt sikkert et politisk ansvar, og dermed vores, at garantere sikkerheden under maritime transporter. Vi skal simpelthen garantere borgerne, at en sådan katastrofe ikke forekommer igen. Men når vi lytter til Dem, fru kommissær, bliver vi en smule frustrerede, fordi de, der allerede arbejder med disse spørgsmål, ved, at Kommissionen og Parlamentet, i tror jeg, udarbejdede en meget interessant tekst, der allerede på det tidspunkt indeholdt alle de forslag, der indgår i den beslutning, der er udarbejdet i dag af Transportudvalget. For det er rigtigt, og det skal siges igen og igen: Erika er en katastrofe for meget. Derfor haster det med, at Den Europæiske Union går i gang med en drastisk revision af sine direktiver for maritim transport for at gøre dem mere bindende og at etablere en klar og præcis ordning for ansvaret hos ejere af ladninger. Man skal f.eks. være klar over, at Shell og British Petroleum havde afvist at lade Erika transportere deres olie. Hvorfor anerkender man da ikke under disse omstændigheder befragteren Totals ansvar? Det er ligeledes nødvendigt, at De i Deres forslag indføjer et krav om dobbeltskrog og endelig, at man overholder forbuddet mod afgasning på havet. Der må oprettes et EU-inspektørkorps, der kan udføre en reel og effektiv kontrol af bådenes stand. Det er i øvrigt lige så påtrængende, at EU går i gang med at reformere Den Internationale Søfartsorganisation. Hvad hjælper det at indføre bindende direktiver, hvis de fleste af bådene derefter gør, hvad der passer dem, når de først er ude på havet? Endelig, mine damer og herrer, vil jeg sende en varm tanke til alle de frivillige, natur- og fuglevennerne, der spontant og generøst sender gaver og flyver olieforurenede fugle i sikkerhed og organiserer deres redning med hjælpemidler fra kysten. Jeg kan bevidne dette bemærkelsesværdige arbejde. De ved uden tvivl, at omkring fugle vil dø som følge af denne olieforurening, der er en betydelig økologisk katastrofe, der praktisk talt er uden fortilfælde. De ved helt sikkert også, hvor svært det er i dag at bevare arterne, og hvor svært det er at bevare områderne. Og i den forbindelse sagde De intet, fru kommissær, om, hvordan Kommissionen har tænkt sig at bidrage til at genopbygge naturen og de naturlige miljøer. Endnu en gang er der ingen klart definerede ansvarlige, og mens vi venter, er det altid naturen, der lider.  Hr. formand, min gruppe har bedt om denne forhandling for at give Parlamentet lejlighed til at udtrykke sin solidaritet med de personer, der er direkte berørt af denne økologiske katastrofe, på samme tid berørt i deres økonomiske aktivitet og i forholdet til deres naturlige miljø. Tillad mig i den forbindelse at byde velkommen her i salen til ordføreren for arbejdsgruppen Marée noire oprettet af borgere i departementet Morbihan, fru Javette-Le Besque. En mængde frivillige fra Frankrig og forskellige europæiske lande har udtrykt deres solidaritet ved at yde en mærkbar hjælp til ofrene i området. Hvis vi i Europa-Parlamentet skal udtrykke vores solidaritet, sker det først og fremmest ved at handle for øjeblikkeligt at frigøre en nødhjælp til de familier, der er berørt af olieforureningen, og ved samtidig at kræve en kvalitativ styrkelse på EU- og på internationalt plan af regler og standarder for sikkerhed ved maritime transporter, hvori indgår langt hyppigere kontroller og sanktioner, der reelt er langt mere overtalende i forhold til lovovertræderne. Vores forslag gælder især olietankernes alder. Blandt dem, der er blevet kontrolleret og dømt for overtrædelser sidste år, var mindst år gamle, nogle mere end år og nogle endda endnu ældre. Dette kan ikke længere tolereres. Dernæst er der bekvemmelighedsflagene. Ifølge den internationale transportføderation sejlede mere end % af de forliste skibe i under bekvemmelighedsflag, symbolet på indtjening og udnyttelse af mennesker til skade for sikkerheden. Dette kan ikke længere tolereres. Endelig er der mangelen på gennemsigtighed. Der er gjort alt for at gøre kæden af ansvar og ejernes og de reelle beslutningstageres identitet så dunkel som mulig. Dette kan ikke længere tolereres. Vi skal opnå reelle og væsentlige forandringer på alle niveauer, herunder fastsættelsen af en stopdato for tilpasning til de nye standarder, omfattende dobbeltskrog, hvis man ikke vil risikere et forbud mod at ankre op i medlemsstaternes havne eller krydse deres territorialfarvande. Vi bør endvidere opnå ekstra strenge regler både for at udlevere certifikater for sødygtighed og ved senere eftersyn og vedligeholdelse af skibe. Vi bør endelig sørge for, at samtlige ansvarlige for en katastrofe bidrager til at reparere skaderne. Jeg tænker i denne sag specielt på gruppen Total-Fina. Dette selv samme udgangspunkt, hr. formand, kan EU udvikle over for Den Internationale Søfartsorganisation. Den vil således bevise sin nytteværdi over for en offentlig opinion, der denne gang forventer klare og konkrete handlinger.  Hr. formand, fru kommissær, som folkevalgt fra Vendée ved den franske Atlanterhavskyst vil jeg gerne først udtrykke den oprørsstemning, der hersker blandt de befolkningsgrupper, der er ofre for olieforureningen fra Erika, over for de indtrufne katastrofer, overhovedet ikke på grund af en naturkatastrofe som den orkan, der netop også har ramt os, men på grund af en forbrydelse. I nødens stund, stillet over for trængslerne, voksede en fantastisk bred solidaritet frem: lokalt, nationalt og fra andre regeringer. Det, de katastroferamte grupper - de, der har mistet alt, især blandt dem, der lever af havet og turismen, og hvis aktiviteter er skadet adskillige år frem - nu forventer, er ikke blot, at forurenerne udbedrer de skader, de har forvoldt, men at der også bliver gjort alt for, at deres ulykke i dag tjener som eksempel i morgen for andre for at forhindre en gentagelse af lignende forbrydelser. Vi betaler helt klart prisen for vores undladelser. Da medlemsstaterne med Fællesskabets velsignelse ikke længere har fundet det nyttigt at have deres egen handelsflåde og har ladet en meget nøjagtig viden om skibskonstruktion forsvinde, kan vi ikke længere klart spore bådene, og vi ser veritable skibsvrag gennempløje vores farvande under bekvemmelighedsflag helt i tråd med de multinationale selskabers kortsigtede interesser. Der må absolut sættes en stopper for denne kaskade af uansvarlighed, uansvarlige befragtere, forsvundne skibsredere og selskaber med bekvemmelighedspapirer. Men vi står i dag i en meget forvirret situation. Disse emner skal naturligvis behandles på verdensplan, men de nuværende internationale regler i Den Internationale Søfartsorganisation er højst utilstrækkelige og alt for eftergivende, og hverken vores lande eller Fællesskabet har trods tidligere katastrofer forsøgt med stædighed at gøre dem strengere. Ganske vist har vi den internationale fond imod forurening fra kulbrinter, FIPOL, men den udvander ansvaret, og dens grænseværdier ligger på et helt utilstrækkeligt niveau, der må revurderes. Det er bydende nødvendigt at tage spørgsmålet om bekvemmelighedsflag op i Den Internationale Søfartsorganisation. Det er i den forbindelse op til medlemsstaterne og Fællesskabet at tage de nødvendige initiativer. Jeg vil minde om, at Erika sejlede under bekvemmelighedsflag fra et land, der ansøger om at tiltræde Unionen. På den anden side findes der EU-direktiver, men de anvendes kun lidt eller slet ikke på grund af et manglende antal nationale kontrollører. Det er nødvendigt hurtigt at finde en løsning på denne mangel. Et direktiv om maritim sikkerhed har været under udarbejdelse i mange år, men det skrider meget langsomt frem. Der er ud fra dette synspunkt tale om en utilladelig træghed og en uacceptabel svigten fra Kommissionens side. Tidspunktet for fremlægning af Kommissionens meddelelse om dette vigtige spørgsmål, der er blevet udsat i det uendelige og nu planlagt til juli, må absolut fremskyndes. Hvad angår de grundlæggende bestemmelser, der skal udarbejdes, skal disse være særligt klare og stramme. Jeg vil her nævne tre, som vores gruppe mener bør prioriteres. For det første må olieladningsejeres ansvar klart fastlægges, og det må kunne forpligtes uden tvetydighed af ofrene for en forurening. Den bedste sikkerhed for fremtiden vil være, hvis befragterne kan være sikre på at blive dømt hårdt, civilt, strafferetligt og økonomisk, hvis de ikke er yderst påpasselige med sikkerheden på de skibe, de vælger. For det andet må kravet om dobbeltskrog for olietankere, der har tilladelse til at besejle EU's farvande, pålægges så hurtigt som muligt og ikke udsættes på ubestemt tid. For det tredje må der hurtigt fastsættes en stram aldersgrænse for de skibe, der har tilladelse til at besejle EU's farvande, og denne kan maksimalt være på år. Hvis det ikke lykkes at opnå en EU-rammeordning, der er tilstrækkelig klar, stram og håndfast, skal de medlemsstater, der for sig selv ønsker at oprette en sådan, have ret til at gøre det for at beskytte deres befolkning, på samme måde som USA har forstået at drage konsekvenserne af Exxon Valdez-katastrofen ved at kræve dobbeltskrog og bandlyse ethvert skib i deres farvande, der er mere end år gammelt. Det forholder sig således, at USA havde nægtet Erika at besejle sine farvande. Havde Fællesskabet gjort det samme, kunne en enorm katastrofe have været undgået. Lad os sørge for denne gang, hr. formand og fru kommissær, for alvor at lære lektien, også efter at mediernes og den parlamentariske sindsbevægelse har lagt sig.  Hr. formand, Torrey Canyon, Olympic Bravery, Haven, Amoco Cadiz, Gino, Tanio, så mange navne er der i ulykkeshukommelsen. Og nu Erika. Hvem bliver den næste? år efter Amoco Cadiz, endnu en af de utallige olieforureninger, den syvende siden , beviser uansvarligheden hos vores skiftende regeringer. Atlantens vestside betaler endnu en gang den høje pris for sin handlingslammelse og sin kapitulation over for de multinationale. Man forstår dårligt, hvorfor Frankrig og andre EU-lande tillader det, som USA afviser, og hvorfor EU, der sædvanligvis er meget kvik til at lovgive på miljøområdet, kniber uden om den maritime sikkerhed. Nu har vi resultatet. Skibet Erika, under maltesisk flag, et omsejlende vrag, der er anset for at være blandt de farligste olietankere, har tilsvinet mere end km af vores kyster, og det er en forurening, der er langt mere alvorlig end den, der blev skabt af Amoco Cadiz. Som folkevalgt i Loire-Atlantique kan jeg desværre bevidne dette. Disse gentagne katastrofer har intet naturligt over sig, de har ikke noget med skæbnen at gøre. De er en konsekvens af menneskenes inkonsekvens. Der er klart tale om en økologisk katastrofe. Kun de, der er afskåret fra de barske realiteter i området, kan tvivle på dette. Der er også tale om en økonomisk katastrofe for alle dem, der lever af havet og turismen, fiskere, østers- og skaldyrsavlere, arbejdere i saltlaguner, handlende osv. Plagen Erika skal være den sidste i serien. Vi skal først og fremmest skabe fuld klarhed omkring dette forlis. Hvorfor ikke udpege en parlamentarisk undersøgelseskommission eller tilknytte parlamentarikere til den gruppe, Kommissionen netop har omtalt? Dernæst skal vi hurtigst muligt vedtage love, så man kender de nøjagtige karakteristika for de varer, der transporteres. Ifølge eksperterne skulle den olie, Erika transporterede, synke til bunds og aldrig nogen sinde nå ind til kysten. Resten kender vi. Dernæst skal vi oprette en pålidelig teknisk kontrol i lighed med den tekniske kontrol, vi har i Frankrig for køretøjer, der er mere end fem år gamle. Vi skal skabe regler for anvendelsen af bekvemmelighedsflag, kræve dobbeltskrog for transport af forurenende eller farlige materialer og producere teknologiske nyskabelser for at blive i stand til at behandle eller indeslutte kulbrinter i havet. Jeg mener, det må være et minimum her ved indgangen til det tredje årtusinde. Vi skal forbyde de skibe, der ikke følger reglerne, adgang til EU's farvande, fastlægge ansvaret for forurenere, skibsredere og befragtere ud fra princippet om, at "forureneren betaler", styrke den maritime overvågning for at undgå enhver afgasning, indføre en seriøs og pålidelig kontrol for tankskibe, genoprette en konsekvent budgetpost for "naturkatastrofer" for medlemslandene, og mens vi venter på denne, må vi exceptionelt frigøre en EU-støtte og gøre de katastroferamte departementer støtteberettigede under strukturfondene. Jeg har endvidere for EDD-gruppen indleveret en beslutning om dette emne.  Hr. formand, i de seneste år har der på verdensplan været flere og flere alvorlige katastrofer med tankskibe, uden at der er blevet truffet nævneværdige eller effektive modforanstaltninger. Denne gang er det særlig slemt, ikke mindst også på grund af, at det har ramt en stor europæisk stat, en ulykke, der kan ske igen når som helst. For at kunne begrænse denne fare har vi et presserende behov for et direktiv. De er åbenbart ikke nok. Disse garanterer - uden at gøre krav på fuldstændighed - mindst tre punkter: Tankskibe eller lastskibe, der er skrotningsmodne, må aldrig nogensinde mere anløbe en havn i Den Europæiske Union. Alle involverede, inklusive ordregivere på transportområdet, hæfter for skaderne, og disse skal indgå tilstrækkelige forsikringsaftaler. Kun på den måde får de skadelidte en chance for at få deres skadeserstatninger. Det skal dog stå klart for os, at målet på langt sigt skal gå endnu videre. Det vil sige, at vi har brug for en ægte omkostningssandhed for hele vores energiforsyningssystem.  Hr. formand, må jeg begynde med at sige, at jeg takker kommissær Palacio meget for det klare, passende og også meget resolutte svar. En stor tak for det. Det betyder også, at jeg under alle omstændigheder har stor respekt for det briefingmemo, hun udsendte den januar, og også for de handlingspunkter, som hun i dag har bekendtgjort. Katastrofen med Erika tydeliggør, at naturen og miljøet bliver de små, når der mangler færdiggjorte trafik- og transportforordninger på internationalt og europæisk niveau. Den skade, der er sket, også på det økologiske område, kan ikke udtrykkes i penge. Derfor også denne fælles debat blandt kollegerne i transport- og miljøpolitik. I juleferien, da de nederlandske medier satte katastrofen med Erika i søgelyset, så jeg efter på Internet, hvilke forholdsregler der kunne tages, særligt også efter at ministerpræsident Jospin havde sagt, at Europa skulle gøre mere. Hvad jeg har forstået heraf, er, at der egentlig er tilstrækkeligt med regler, men at problemet er, at der ikke bliver kontrolleret. Må jeg henlede opmærksomheden på et par punkter, som også kommissæren har berørt. Allerførst port-state control: % af alle skibe, der skal kontrolleres. Jeg mener, at disse % ikke alene skal håndhæves, men at der også skal sørges for, at der bliver kontrolleret mere. De % skal altså forhøjes. Endvidere er det ikke tilstrækkeligt, at kendsgerningerne kontrolleres, når et skib ikke længere må sejle. Der skal også komme et juridisk system, hvor det siges: Det er klogt, at De ikke sejler mere, eller De må ikke sejle mere. Men det eksisterer ikke. Hr. formand, vi må have handling på det punkt. Til sidst, hvad angår de tekniske krav, der stilles til skibe. Også mine kolleger har netop talt om, at der siden i USA i alle tilfælde skal være dobbelte bunde. Jeg mener, at vi også på dette punkt må gå længere, og jeg mener desuden, at der skal ses nærmere på Marpol-konventionen, der træder i kraft i Hr. formand, der skal også ses kritisk på tiltrædelsesforhandlingerne med Malta, og tak til og beundring for de mange ngo'er, der har gjort alt, hvad de kunne for at redde dyr.  Hr. formand, vi har tidligere ført denne diskussion så ofte. Vi har hidtil ikke opnået noget, og det er ikke lykkedes os at blive enige her i Den Europæiske Union. Derfor tror jeg kun på meningen med dagens debat, hvis det, som vi alle sammen siger her i dag, og det, som De, fru kommissær, har bebudet her, rent faktisk munder ud i lovgivning, det vil sige, at De skal sige til alle Deres regeringschefer og Deres ministre: Det skal I gennemføre i Ministerrådet. Lad mig sige på forhånd, at vi her taler om en naturkatastrofe, som også har økonomiske virkninger og truer eksistenser. Hvad skal vi så gøre nu? Jeg ønsker jo slet ikke at gå tilbage i tiden. Jeg vil gerne skue ind i fremtiden. Hvad skal vi gøre nu? Jeg vil gerne fortælle Dem, hvad vi skal gøre. Selvfølgelig har vi brug for dobbeltskrogede skibe. Det er klart, men dette er noget, som kun vil have effekt på mellemlangt og langt sigt. Hvad er det, vi har brug for nu og her? Vi har brug for en teknisk inspektion af skibe, det vil sige en forpligtende teknisk inspektion af skibe hvert andet år, hvor skibene ikke må sejle uden certifikatet fra denne inspektion. Det har vi brug for på europæisk plan, og det har vi brug for internationalt, som det tyske TÜV, som en teknisk inspektion af køretøjer, der skal gennemføres hvert andet år i Tyskland. Hvis De ikke har noget certifikat, må køretøjerne ikke køre. Det har vi brug for for skibes vedkommende. For det tredje har vi brug for en kontrol af dette certifikat og af forsikringsdokumentationen i havnene, og det i hver eneste havn i Den Europæiske Union. Hvis dette certifikat og forsikringsdokumentationen ikke foreligger, oplægges skibet og må ikke forlade havnen, uanset hvor mange havnegebyrer der er betalt. Her skal vi være enige, i alle havne i Den Europæiske Union, fra Marseille over Rotterdam til Wilhelmshaven, Cuxhaven, og hvor skibene nu sejler til. For det fjerde har vi brug for, at skibsejeren hæfter, og her skal det ikke bare være latterlige millioner dollars, men derimod mindst millioner dollars, som skibsejeren skal tilvejebringe bevis for i form af forsikringsdokumentation. Så har vi brug for, at landet, under hvis flag skibet sejler, hæfter. Vi har brug for en sikkerhed for, at landet, under hvis flag skibet sejler, overtager hæftelsen i tvivlstilfælde. Det bliver en vidunderlig kontrol! Jeg kan garantere Dem for, at de lande, der tildeler flagene, så også sørger for, at de ikke skal hæfte. Vi har for det femte brug for en garanti for, at dette kræves for alle skibe i havnene og på vandvejene i Den Europæiske Union, og i øvrigt også i tiltrædelseslandene. Det vil sige, at de krav, som jeg har nævnt, gælder for alle vandveje. Endelig har vi brug for det allervigtigste: Vi har brug for en god hukommelse, for vi kommer til at tale oftere om lovgivning i den nærmeste tid. Vi kommer til at tale oftere om miljøstandarder. Så vil jeg ikke have, at der kommer nogen og siger: Disse krav fører til, at vi mister arbejdspladser i havnene. Fagforeningerne kommer, industrien kommer. Vi har brug for en god hukommelse, kære kolleger. Så ser jeg på mange af Dem, som hidtil ikke har repræsenteret toppen af miljøbevægelsen. Tag hjem og sig: Standarderne har vi hidtil ikke bekymret os om. Vi har brug for en god hukommelse, når det handler om, hvad vi kræver i havnene. Vi har brug for en god hukommelse, når vi siger: Vi er enige, hvad angår havnegebyrer og havnekrav, og spiller ikke den ene ud mod den anden i Den Europæiske Union. Hvis det lykkes os, er vi måske kommet et godt stykke videre om et par år!  Hr. formand, Roth-Behrendt gav udtryk for mange af mine tanker. Vi har nu fået en god opremsning af forskellige foranstaltninger. Men hvordan kan vi bruge den krisebevidsthed, som denne økologiske katastrofe har medført? Jeg vil sammenligne det med, da en tidligere generation indførte plimsolmærket, som var en mærkning, der blev indført for at forhindre forsikringssnyd med fartøjer af dårlig kvalitet. Hvor har vi den samme krisebevidsthed, som generationerne før os havde? Jeg mener, at vi skal godkende den certificering, som Roth-Behrendt taler om, den mærkning med grønne mærker på tankskibe, som nogle havne i Europa har talt om. Vi skal desuden undersøge klassificeringsselskaberne nøje. Jeg synes ikke, at vi kan acceptere deres fremgangsmåde. Vi har brug for uafhængige fremgangsmåder og fremgangsmåder med indsigt. Endelig vil jeg sige, at når mit land giver miljøstøtte til redere, som vil forbedre miljøkvaliteten, er der nogle inden for Kommissionen, der betragter dette som ulovlig værftsstøtte. Den ene hånd ved ikke, hvad den anden foretager sig i Kommissionen. Det kan ikke være rigtigt, at man ikke må lave miljøforbedrende foranstaltninger, som er i overensstemmelse med Kommissionens retningslinjer, fordi de opfattes som ulovlig værftsstøtte.  Hr. formand, vi vil stemme for beslutningen fra GUE/NGL-gruppen, fordi den udtrykker Total-Finas ansvar i denne økologiske katastrofe, og jeg går ind for forslaget om at forbyde bekvemmelighedsflag og anvendelsen af både, der er for gamle, eller at pålægge et krav om dobbeltskrog for olietankere. Jeg vil blot tilføje, at Total som minimum skal finansiere den samlede udbedring af de direkte og indirekte skader som følge af olieforureningen. Hvordan skal man forhindre, at lignende katastrofer gentager sig, hvis vi ikke indfører meget strenge foranstaltninger imod de store olietruste, der i øvrigt som så mange andre for en ekstra indtjening løber risikoen for at gøre planeten ubeboelig? Hvordan kan man undgå at være indigneret over, at en bank nægter at afsløre navnet på Erikas ejere, idet den påberåber sig bankhemmeligheden, uden at regeringerne reagerer? Kernen i problemet er, at alle regeringerne og alle EU's institutioner anerkender store truste som Total-Fina og alle lignendes ret til at forøge deres indtjeninger såvel til skade for deres lønmodtagere som for miljøet. De giver virksomhederne og bankerne ret til hemmelighed i forretninger, også selvom denne hemmelighed beskytter helt klare kriminelle handlinger. Under disse forhold forbliver selv de bedste beslutninger blot principielle anmodninger, der er uden kraft til at forhindre de store industrigrupper i at gøre fortræd.  Hr. formand, kære kolleger, jeg går ind for, at vi skærper bestemmelserne om havnestatskontrol og bestemmelserne om klassificeringsselskaber. Vi må dog også holde fast ved kendsgerningerne. Skibet Erika er blevet inspiceret fire gange inden for de sidste to år. Det kan ikke være antallet af inspektioner, det handler om. Det handler snarere om at sikre intensiteten af kontrollerne. Det er blevet fremført i diskussionerne gennem de sidste uger, at medlemslandene ikke har penge nok til at foretage kontrollerne! Det kan jeg ikke acceptere. Hvis medlemslandene sammen med os beslutter, at % af skibene bliver kontrolleret på grundlag af havnestatskontrollen, skal de også stille personalet til rådighed! Så skal kontrollerne også foretages på en sådan måde, at inspektøren ikke blot går om bord og ser efter, om der mangler en ildslukker et sted, der skal derimod foretages materialeprøvninger, for dette skib er åbenlyst gået fra hinanden på grund af materialetræthed. Det kan man kun påvise, hvis kontrollerne foretages med stor intensitet. Det bør være vores mål at sikre, at havnestatskontrollerne ikke er overfladiske, men derimod inddrager materialet. For det andet tilslutter jeg mig også kommissærens antydninger og vil gerne opmuntre hende til at fortsætte ad denne vej. Hvis det skulle vise sig, at et eller flere klassificeringsselskaber har afgivet akkomodationserklæringer, skal de slettes fra listen over godkendte klassificeringsselskaber! Det er den eneste afskrækkelse, der forhindrer, at andre klassificeringsselskaber også afgiver akkomodationserklæringer. Kære fru Roth-Behrendt, vi har TÜV-ordningen for skibe. Klassificeringsselskaberne er TÜV-ordningen for skibene! Der findes også gode selskaber. Du kender nogle gode selskaber, vores franske kolleger kender nogle gode selskaber, men vi skal overvåge meget nøje, hvilke selskaber der ikke opfylder kravene, og disse skal slettes fra listen. Et sidste punkt: Vi bør sige entydigt til Malta, at landet, hvis det ønsker at blive medlem af dette Fællesskab, frem til tiltrædelsen skal anvende en standard ved registreringen og ved flagstatskontrollen, der virkelig opfylder vores krav, for miljøet er et fælles anliggende og ikke et, vi kan opdele!  Hr. formand, fru kommissær, Erika lækkede lige uden for mit hjem, den er der stadig, med ca. ton i sine flanker, og vi venter på, hvad der vil ske. Den kunne have lækket et andet sted. Nu skete det tilfældigvis der, og Bretagne, som er min fødeegn, kan ikke undskylde sig geografisk med at være en halvø, for det er ofte her, der forekommer forlis. Jeg tænker først på de indiske søfolk, som man ikke taler om, og som blev reddet. Der kunne have været dødsfald ved denne katastrofe, og den maritime sikkerhed gælder først og fremmest menneskeliv. I dag er de langt væk. Det er et mirakel, at de blev reddet. Vi begynder altså igen som for år siden med Amoco, et slag på nordkysten, et slag på sydkysten, et slag på vestkysten, og sådan kan det blive ved. Jeg vil gerne hurtigt gå direkte til kernen, fru kommissær, fordi tiden her er meget kort. De syv punkter, som vi mener - og De har allerede nævnt nogle af dem - er afgørende at arbejde for, er følgende: dobbeltskroget så hurtigt som muligt i vores farvande og en så streng havnekontrol som muligt udført af staten. Det er især nødvendigt, at klassificeringsselskaberne er forpligtede til at offentliggøre deres rapporter, idet vi ikke kender dem. Det næste er en harmonisering af sanktioner blandt de medlemsstater. Disse bør ikke være forskellige, men ens overalt. Det skal gøres hårdere at sejle under bekvemmelighedsflag, slet ikke fordi det nødvendigvis er dårlige skibe, men fordi der er mange dårlige skibe under disse flag. Vi skal endvidere forbedre oplysningerne om samtlige skibe i verden, men det er allerede planlagt, og vi skal klart målrette og skærpe ansvaret. Jeg kunne i den forbindelse godt tænke mig at vide, hvem der ejer Erika, for det juridiske begreb, en moralsk person, er én ting, men der er altid fysiske aktionærer bagved. Hvor er Erikas ejere? Måske i smukke villaer ved smukke strande, hvor de solbruner sig. Vi kunne godt tænke os at kende deres navne og se deres ansigter. Endelig skal vi have en bedre uddannelse af mandskabet. Der findes ikke nogen nulrisiko i vores samfund, så der må i det mindste være maksimale sikkerhedsforanstaltninger.  Hr. formand, jeg glæder mig over erklæringen fra kommissæren. Jeg har selv tilbragt meget tid til søs og er derfor klar over havets kræfter og ødelæggende kraft, som gør det meget vigtigt med den rigtige udformning og vedligeholdelse af skibe og både. Jeg vil gerne udtrykke min medfølelse med alle dem, der er berørt af konsekvenserne af olietankeren Erikas forlis. Dette har både været en miljøkatastrofe og et begrædeligt ressourcespild. Det skal bemærkes, at olieindustrien gennem den internationale erstatningsfond for oliekatastrofer i henhold til -konventionen og -protokollen hertil betragter sig som ansvarlig for mere end % af de anslåede udgifter til denne ulykke, omkring millioner dollars. Dette er for mig en antydning af, at vi også må få rederne, flagstaterne og tilsynsmyndighederne til at påtage sig deres del af ansvaret. Men før vi kaster os ud i at indføre en lang række nye foranstaltninger og bestemmelser, må vi se nøje på de eksisterende ordninger for at være sikre på, at de anvendes korrekt. Det er bedre at imødekomme opfordringerne til at ændre og forbedre den eksisterende lovgivning end at gå i gang med nye forslag. I den forbindelse støtter jeg opfordringerne om en styrkelse af havnestatskontrollen for at sikre et fuldstændigt og effektivt tilsyn. Jeg støtter opfordringerne til at sikre, at klassificeringsselskaberne udfører en effektiv overvågning af fartøjernes strukturelle tilstand, og at de skal stå til ansvar for deres handlinger. Opfordringer til en forbedret udformning af skroget, navnlig fartøjer med dobbelt skrog, er fornuftige, men det tager tid at gennemføre dem for hele flåden. De kan ikke erstatte grundige og regelmæssige inspektioner.  Hr. formand, jeg vil gerne takke mine socialdemokratiske kolleger, først og fremmest fra Transportudvalget og Miljøudvalget, for, at de ikke har glemt, at denne katastrofe også berører fiskerisektoren. For ud over de uoprettelige skader på miljøet, på økosystemet og tabene for turistsektoren, så er olieforureningen et kraftigt kølleslag for fiskeriet, for bevarelsen af ressourcerne i havmiljøet, og der vil gå mange, mange år, før den beskadigede kyststrækning er genoprettet. Det er ikke en tilfældighed, fru kommissær, at de berørte områder altid er de mere tilbagestående europæiske regioner, hvor man hutler sig igennem takket være konstellationen turisme-fiskeri, og hvor man som oftest ikke råder over andre ressourcer. Det er de samme områder, fru kommissær, som allerede året igennem er udsat for visse rederes skrupelløse praksis med at rense skibsbundene ud for deres kyster, uden for enhver kontrol. Jeg kommer fra en region, Galicien, som tidligere har været udsat for lignende ulykker. Bretagne og Galicien, de europæiske Finisterre, er de konstante ofre for uansvarlighed hos dem, der foretrækker at overtræde sikkerhedsreglerne og transporterer råolie i fartøjer, der i sig selv er potentielle olieforureningskilder. Jeg mener derfor, at der skal sættes ind på to fronter: På den ene side ved at anmode Kommissionen om, at den inden for den støtte, der er afsat til fiskerisektoren, overvejer nogle særlige foranstaltninger til at afhjælpe konsekvenserne af denne katastrofe for produktionssektoren i de berørte områder, og ved på den anden side at anmode den om, at den af de internationale organisationer og af sig selv kræver en meget streng kontrol med de skibe, der sejler under bekvemmelighedsflag. I denne forstand bør den aktuelle forhandlingsproces om Maltas tiltrædelse af Den Europæiske Union bruges til at kræve af Malta, at det gennemfører en streng kontrol med de olietankskibe, som sejler under dets flag. På den anden side er det nødvendigt at forebygge. Portugal er et land, som til fulde har vist sin særlige interesse i de spørgsmål, der vedrører havet. Jeg vil gerne anmode det portugisiske formandskab om, at det undersøger muligheden for på europæisk plan at iværksætte en samlet strategi til forebyggelse af ulykker til søs, hvor man koncentrerer alle de midler, som vi råder over - teknologiske, strukturelle og samfundsøkonomiske - for at undgå, at en katastrofe som denne kan gentage sig i fremtiden. Endelig vil jeg gerne, hr. formand, fremhæve det arbejde, der er blevet udført af de frivillige og af de lokale myndigheder, som mindede mig om gamle tider, hvor jeg - dengang var jeg borgmester - oplevede noget lignende. Det er nødvendigt at takke dem, der trods værgeløshed og manglende ressourcer har kæmpet så modigt mod denne ulykkes alvorlige konsekvenser for kystregionerne, havenes økosystem og fiskeressourcerne i Europa.  Hr. formand, som formand for Udvalget om Regionalpolitik, Transport og Turisme vil jeg gerne komplimentere Kommissionen og især kommissær Loyola de Palacio for hendes modstand i forbindelse med dette spørgsmål, som virkelig har rystet hele Europa. Vi i Transportudvalget er parate til at drøfte Kommissionens meddelelse om sikkerhed til søs, og vi er naturligvis også parate til senere at forhandle hvad som helst af det, undersøgelsen af denne redegørelse må medføre på juridisk niveau. Herefter vil jeg gerne komme med nogle bemærkninger: For det første har Kommissionen gjort rigtigt i at koncentrere sin undersøgelse om det italienske rederis ansvar, firmaet RINA, for vi bliver nødt til at se, om fællesskabslovgivningen er blevet anvendt. Dér må vi begynde vores arbejde. For det andet vil det være godt, hvis vi ud over at se på skibsredernes ansvar, også ser på befragternes ansvar i denne slags tilfælde, f.eks. olieselskaberne, som også har et ansvar ved økologiske katastrofer som den, vi har med at gøre, samt selvfølgelig for genoprettelsen af skaderne. Desuden er reaktionen over for den økologiske katastrofe helt berettiget. Men det bør ikke forlede os til at anklage den samlede handelsflåde, som er en vigtig gren inden for økonomien, eftersom den dækker ca. / af alle transporter, og derfor bør vores reaktioner være begrænsede, alvorlige, men også korrekte. Jeg er ingenlunde modstander af, at vi på grundlag af dette meget alvorlige tilfælde undersøger en modificering af fællesskabslovgivningen, men som også andre medlemmer har betonet, så skal vi begynde med gennemførelsen, for der findes allerede en lovramme på EU-plan - og det må vi ikke glemme. Denne lovramme er ret avanceret - i hvert fald hvis man sammenligner med, hvad der ellers sker på verdensplan - og følgelig bør medlemsstaterne under Kommissionens tilsyn gå i gang med arbejdet for virkeligt at gennemføre fællesskabslovgivningen.  Hr. formand, efter min mening kan man kun hilse kommissærens saglige og nøgterne konstatering velkommen, for hun har ikke gjort det, som andre har gjort, nemlig forfaldet til kollektivt hykleri. Katastrofen med Erika er ikke nogen overraskelse. Jeg ved ikke, hvor mange skibe, men mange skibe, der praktisk talt er flydende tidsindstillede bomber på europæiske vandveje, sejler hver dag, og sådan en katastrofe kan ske igen hver dag, det skal være, sådan som vi ser det i dag. Vi har vidst det i Europa-Parlamentet i mere end år - dengang havde vi Kommissionens meddelelse, vi havde betænkningen af vores kollega, hr. Ken Stewart, hvor han nævnte alle de områder, hvor man skal udstede lovbestemmelser. Her handler det om skibene, om teknikken, om udstyret. Det handler om havnene, hvordan de er organiseret, og hvad de foretager sig dér, og det handler selvfølgelig også om de gode mandskaber. Vi ved udmærket godt, hvor modstanden har været i de sidste år i forbindelse med hvert enkelt lovmæssigt tiltag. Modstanden er altid kommet fra medlemslandene, fra Ministerrådet, hvor vi havde en sej kamp om hver eneste detalje for at opnå bare et lille fremskridt. Når vi på den ene side forventer af en borger med en personbil, at han selv skal være sund, og at der skal være tilstrækkelige personlige forudsætninger til stede, og han på den anden side skal forvente regelmæssig kontrol af sin personbil, skal det også være muligt for skibes vedkommende. Kontrol er nøgleordet i denne sag. Er det måske virkelig et tilfælde, at det altid mere eller mindre er de samme stater, der har disse skibe under deres flag? Hvorfor altså så ikke en sort liste? Hvis der sejler usikre og farlige plimsollere på europæiske vandveje, hvorfor siger man så ikke, hvilket man jo gør andre steder, at disse ikke må besejle europæiske vandveje og ikke må anløbe nogen europæiske havne? Jeg havde altså gerne set, at Deres katalog over foranstaltninger for sommeren også indeholdt en total inspektion af alle tankskibe, der for øjeblikket sejler på Europas vandveje, og jeg ville også gerne have haft den seneste udvikling med i form af det, som EU' s medlemslande i mellemtiden rent faktisk har underskrevet og gennemført af IMO-bestemmelser og konventioner, for her oplever vi stadig en vis forhaling. Det, der er sket med Erika, er ikke sløseri, men efter min mening en kollektiv, kriminel ansvarsløshed, og vi i Parlamentet får i de kommende måneder chancen for at bevise i én sag, at vi mener det seriøst, nemlig havnenes modtageanlæg, hvor det handler om medlemslandene. Vi ses og taler om det igen senere, og jeg håber, at vi så alle har samme holdning som i dag!  Hr. formand, fru kommissær, jeg tror faktisk, at den beklagelige hændelse med Erika, som det er blevet sagt her i eftermiddag, bliver det definitive vendepunkt, som markerer et før og et efter denne slags ulykker i Den Europæiske Union, hvor der siden har været ulykker med store olietankskibe, mere end en hvert år. De sociale og økonomiske skader, der er blevet talt om her i dag, både med hensyn til tab af arbejdspladser og med hensyn til fiskeri- og turistressourcerne, er så omfattende, at de til fulde gør en beslutsom og overbevisende aktion fra fællesskabsinstitutionernes side berettiget. Jeg vil også gerne, fru kommissær, takke Dem for Deres afdelings hurtige reaktion på denne ulykke og for de foranstaltninger, som man allerede har truffet, og som er iværksat. Jeg er sikker på, at disse foranstaltninger i løbet af få måneder vil give anledning til et klart og overbevisende retligt instrument - sandsynligvis et direktiv - som en gang for alle får bugt med disse det århundredes sørøvere, som frarøver os alle havets rigdom og skønhed. Jeg vil gerne komme med en bemærkning på baggrund af en af de foranstaltninger, som skal træffes, og som er blevet nævnt af kommissæren og flere af mine kolleger: Jeg tænker på det dobbelte skrog, som består i et dobbelt lag af stål, som gør, at olietankene er delt i to beholdere. Fru kommissær, der er mange eksperter, der mener, at det dobbelte skrog ikke er tilstrækkelig sikkert, og som foreslår det såkaldte "økologiske skrog", hvor havvandet i tilfælde af en ulykke trænger ind i olietankene, og takket være trykket føres olien over i andre tanke. Jeg finder, fru kommissær, at tiden er moden til at satse på de teknisk muligt mest sikre foranstaltninger. I denne forbindelse synes jeg ikke, at det er nok, at vi begrænser os til at kopiere en lovgivning, der er gældende i andre lande. Jeg finder, at vi kan og skal forbedre den eksisterende lovgivning på området. Enhver costbenefitanalyse, som reelt medregner al skade på personer og miljø ved disse ulykker, vil give os ret.  Hr. formand, fru kommissær, kære kolleger, jeg vil gerne have, at vi alle glæder os over den procedure, der er blevet fulgt, og som - efter at hver enkelt af vores respektive politiske grupper har mobiliseret sig og givet udtryk for sine følelser - har ført til, at vi til slut har udarbejdet en fælles beslutning. Jeg tror, at det under disse dramatiske omstændigheder ville være misforstået og principielt uanstændigt, at vi talte med mere end en stemme. På den anden side tror jeg, at den kendsgerning, at Parlamentet i dag udsender en enstemmig beslutning, hvor jeg har noteret en overensstemmelse mellem de forskellige talere før mig, er en lejlighed, der skal udnyttes til måske at sætte tvivlen og lysten til at krybe i skjul hos en række regeringer under parlamentarisk pres, og jeg tror endvidere, at det er en meget stærk politisk handling, vi lægger i Kommissionens hænder med henblik på at forberede et maritimt EU-område. Jeg tror, det er helt klart, og det er den første konklusion, man kan drage af katastrofen med Erika, at man i den offentlige opinion ikke forstår, at der lovgives om chokolade og ikke om den maritime transport. Den offentlige opinion forstår heller ikke, at man taler om et fælles retligt område, et fælles luftområde, et fælles jernbaneområde, et enhedsmarked, men absolut ikke om et maritimt område, men jeg tror i dag, det er et område, som skal åbnes med en fast vilje til at gå videre med en konkret opfølgning. Kommissæren angav de tre store områder, der skal behandles: en ny udformning af vores lovgivning, hvor vi kan udarbejde standarden. Jeg bemærkede endvidere til min store tilfredshed, at selv "suverænitetskollegerne" og euroskeptikerne opfordrer EU til at lovgive, og jeg tror, at det er det gode plan at gøre det på. Undertiden lovgiver vi om emner, der i store træk kunne være subsidiære. På dette område bør vi give den offentlige opinion et svar. Det er meget vigtigt, og alle bør føle sig berørt, for vi er endelig blevet en halvø på globalt plan. Det bliver således nødvendigt med en følgelovgivning efter den nye udformning af vores lovgivning. Vi skal også indføre en systematisk kontrol og endelig anvende ansvarlighedsprincippet om, at "forureneren betaler", der naturligvis er et forebyggende princip. Jeg vil slutte om lidt, og jeg vil gerne sige, at jeg personligt har støttet en offentlig høring af Transportudvalget, der kunne gøre det muligt at give en umiddelbar opfølgning på Erika-sagen og give os stof til senere eftertanke. Jeg håber, at alle de politiske grupper vil støtte os i denne anmodning om en offentlig høring.  Hr. formand, olietankeren Erika, hvis ejerskab tilsløres af postboksfirmer på Malta og formentlig i Italien og Grækenland, lejet af Total-Fina til transport af olie, er forlist ud for Bretagnes kyst med alle de katastrofale følger, det har. Konsekvenserne for miljøet, det europæiske havmiljøs flora og fauna, er enorme. Årsagen til katastrofen er olietankerens svækkede struktur. Der er således tvivl blandt mennesker om sikkerheden for de skibe, der transporterer farligt eller forurenende gods. Den Internationale Søfartsorganisation har udsendt internationale bestemmelser for dette. Stater kan udføre havneinspektioner. I Europa er bestemmelserne strengere, og man skal - er forpligtet til at - kontrollere % af de ankommende skibe efter direktivet om port-state control. Ikke ét eneste medlemsland synes dog at nå dette procenttal på grund af mangel på inspektører. Det er tydeligt, at der ikke mangler regler. Jeg mener, at kommissæren i allerhøjeste grad har ret i det. Hvad der er mangel på, er håndhævelsen af de allerede eksisterende regler. Men hvordan gør vi nu det, hvis der virkelig er mangel på inspektører, kære EU-Kommission? Kan Kommissionen forsikre, at direktiv / vedrørende minimumsstandarder for skibe, der forlader en europæisk havn og transporterer farligt eller forurenende gods, håndhæves korrekt i alle medlemslande? Skal kontrollen af denne håndhævelse ikke skærpes? Ville det ikke være at anbefale på kort sigt, som det er tilfældet i Rotterdam, at kontrollere efter et pointsystem, hvor f.eks. skibets alder medregnes, eller om det er enkeltskroget eller dobbeltskroget, om det sejler under billigt flag? Kort sagt: prioritering af kontrol af ældre skibe, der er under standarden, frem for af skibe, der opfylder alle kvalitetskrav. Erika er bygget på et japansk skibsværft som enkeltskroget. Der sejler i øjeblikket fire søsterskibe rundt. Bygningen blev standset dengang, fordi faren for rustdannelse var ekstra stor for denne skibstype. Nogle af dem sejler også under maltesisk flag. Lad os vente og se, hvornår den næste ulykke sker. Hvis der kommer nogen sanktioner, som kommissæren sagde, for klassificeringsselskaber. RINA er i øjeblikket i miskredit. Malta går i tiltrædelsesforhandlinger. Jeg mener, at EU kun kan optage Malta, hvis det garanteres, at det maltesiske flag fremover sejler skadefrit.  Mine damer og herrer, jeg vil være Dem taknemmelig, hvis De vil være lidt mere disciplinerede, for vi er forsinkede, og denne forsinkelse vil få negative følger for den tid, der er afsat til spørgetid til Kommissionen.  Hr. formand, lige inden jeg gik ned i mødesalen, modtog jeg en meget følelsesladet e-mail fra en svensk kvinde, som havde valgt at tilbringe nytårsaften ved den franske kyst i Bretagne i stedet for at være hjemme og fejre aftenen med sin familie. Ligesom flere hundrede andre frivillige havde hun set ødelæggelsen, vasket fugle og ryddet op efter de ansvarlige, som ikke var til stede ved kysten de aftener og nætter, hvor der virkelig var brug for dem. Som så mange andre undrer også jeg mig over, hvor de ansvarlige er henne. Hvor er rederne og de mennesker, der har bestilt transporten, når disse katastrofer indtræffer? Måske er det på tide at begynde at tænke over at oprette en fælles myndighed for forbrydelser, som kunne beskæftige sig med denne type forbrydelse. Det er ikke første gang, vi ser olieudslip, uanset om de er forsætlige eller uforsætlige.  Jeg vil gerne takke fru Grossetête og hendes kolleger for at have bragt dette beslutningsforslag til behandling i Parlamentet. Miljøkatastrofen efter Erikas forlis ud for Bretagne og udslippet af ton olie har fået omfattende dækning i de britiske medier. Selvom Storbritannien og Frankrig har haft nogle uoverensstemmelser for nylig, kan jeg forsikre Dem for, at man i mit land har stor medfølelse med alle de ramte. Tv-billeder af skaderne på Deres kyst og dyreliv, navnlig fugle og de allerede skrantende fiskebestande, har kaldt minderne frem om tilsvarende katastrofer i Storbritannien såsom Torrey Canyon i og har fået mange britiske frivillige til at hjælpe. Jeg glæder mig over disse fælles bestræbelser på at rette op på skaderne. Dette er helt klart et problem for hele EU's kystlinje, der kræver fantasifulde løsninger. I stedet for at lade udgifterne til disse katastrofer påhvile de samfund, der er hårdest ramt, og forsikringsmarkeder som Lloyds of London, må vi udvikle nye teknologier, så vi kan hente mere end % af den spildte olie op af havet. Det økonomiske incitament er begrænset i øjeblikket, når forsikringsmarkedet tager sig af regningen. I sidste ende skal forureneren betale. Endvidere må vi bygge videre på Rådets direktiv om håndhævelse af internationale standarder for sikkerhed til søs og forureningsforebyggelse ved at sikre, at målet om inspektion af % af de skibe, der anløber EU's havne, opfyldes, og at man sikrer en høj standard for disse inspektioner. Selvom jeg ikke er modstander af, at rederne registrerer deres skibe i et land efter eget valg, mener jeg alligevel, at der er behov for en mere stringent anvendelse af de internationale bestemmelser. Frem for at forbyde bekvemmelighedsflag, hvilket ville være et brud på alle suveræne staters ret til at have en handelsflåde, skal de nationale søfartsmyndigheder i henhold til EU-direktivet fra om havnestatskontrol indføre mere effektive sanktioner over for flagstater, der misligholder deres forpligtelser i henhold til internationale traktater. Jeg håber virkelig, at Kommissionen og Rådet, navnlig under det franske formandskab senere i år, vil se nøje på disse muligheder, og jeg anbefaler helhjertet beslutningsforslaget for Parlamentet.  Hr. formand, det er næsten helt uhyggeligt at stå her igen, og det gennem de sidste næsten år med regelmæssige mellemrum og på grund af en ulykke forårsaget af menneskehånd og manglende menneskeforstand og ikke af force majeure. Udenfor står de berørte og venter. De vil have nogle svar. De vil ikke have flere tilsagn, som vi jo så ikke overholder, de vil ikke have bestræbelser, som vi jo så ikke fører ud i livet. Befolkningen spørger med rette: Hører vores regioner nu til de endegyldigt fortabte? Hvem giver os en ny arbejdsplads? Hvornår begriber de personer, der har forårsaget dette, at beskyttelsen af ressourcerne ikke er en fritidsaktivitet, ikke er et spørgsmål om et enkeltstående system eller en ny arbejdsplads, men derimod en fælles europæisk udfordring? Fru Palacio, derfor glæder Deres handlingsplan mig så meget. Lige så vigtigt er mottoet om, at det er bedre at forebygge end at helbrede. Men også det skal gennemføres professionelt. Indsatsen fra det tyske multifunktionelle skib Neuwerk - det ligger direkte ud for min hoveddør i Cuxhaven - betød hurtig europæisk nabohjælp. En stor tak skal lyde for den vanskelige indsats, som alle mandskaber ydede. Der blev høstet værdifulde erfaringer, men man måtte også erkende, at vi selv med den mest moderne teknik alene ikke kan blive herrer over sådanne miljøkatastrofer. Vi kræver altså med rette bedre kontrol, sanktioner og en forebyggende indsats. Gennem snart år har jeg her i Parlamentet kæmpet for en europæisk miljøkystovervågning. Emnet er mere aktuelt end nogensinde. Jeg vil heller ikke fremover holde min støtte tilbage, men derimod sammen med andre arbejde for at gennemføre forbedringer og fornuftige koncepter som led i et europæisk eller internationalt samarbejde.  Hr. formand, først og fremmest vil jeg gerne takke meget oprigtigt ikke blot for initiativerne fra de forskellige grupper, fra fru Grossetête og fra Gruppen for Det Europæiske Folkeparti og De Europæiske Demokrater, men også for initiativerne fra hr. Wurtz og fra Den Europæiske Venstrefløjs Fællesgruppe/Nordisk Grønne Venstre, som har foreslået denne forhandling, der har gjort det muligt at få en positiv og vigtig diskussion. Det er min hensigt inden udgangen af marts at forelægge en meddelelse, og måske kan jeg allerede deri fremsætte lovgivningstekster, det vil sige ændringer af konkrete direktiver, så man kan begynde at diskutere dem i Rådet og i Parlamentet. Jeg vil gerne sige til Dem, at det faktisk ikke kun drejer sig om et miljøproblem, det er et meget vigtigt miljøproblem, men det er også et meget vigtigt socialt problem. Der er mænd og kvinder, der er afhængige af skaldyrfiskeriet, af fiskeriet, af servicesektoren eller af turismen i disse kystområder, det er miljømæssigt skrøbelige områder, men de er også skrøbelige med hensyn til den sociale udvikling og territoriale ligevægt. Og derfor skal vi være særligt omhyggelige for i videst muligt omfang at undgå, at denne situation kan ske igen. Fru Roth-Behrendt sagde, at man aldrig havde gjort noget. Jeg synes faktisk, at man tidligere har gjort noget i Kommissionen, men der skal gøres endnu mere. Og beviset er, at amerikanerne efter Exxon Valdez på et år fremsatte en lovgivning, som var fantastisk streng og fantastisk hård, der, som jeg allerede har været inde på, truer med at omdirigere skibe, som ikke bliver tilladt i de amerikanske havne, hertil. I Europa er vi, efter Amoko Cadiz eller Urquiola ved de spanske kyster i eller efter Torrey Canyon i samme år eller efter de mange andre tilfælde, der har været, for alvor begyndt at lovgive siden og , og ikke mindst i de sidste år. I de seneste år har man ydermere fokuseret meget på sikkerheden ved færgetransport. Sådan forholder det sig. Efter min mening skal man nu gøre en meget stor og presserende indsats for at klare de nye problemer, som også udspringer af den amerikanske lovgivning, og fokusere på sikkerheden ved søtransport af farligt gods. Jeg har, mine damer og herrer, omtalt en række spørgsmål, som vi vil gå mere i detaljer med, ved at jeg, hvis De ønsker det, møder for et særligt udvalg om dette spørgsmål, eller hvis De ikke ønsker det, når jeg forelægger Dem de konkrete initiativer i de kommende måneder. Jeg gentager, at det er min intention, at vi begynder at diskutere ved udgangen af marts, og det falder ydermere sammen med et møde i Ministerrådet, og at vi naturligvis inden afslutningen af det portugisiske formandskabs halvårsperiode har nogle tekster, vi kan diskutere. Bekvemmelighedsflagene er et problem, men det er ikke det eneste. Rumænien er ikke et bekvemmelighedsflag, og alligevel har landet et meget højt antal forhold, der påtales ved inspektionerne. Flere end bekvemmelighedsflagene. Malta og Cypern har anmodet om optagelse i Fællesskabet. Vi skal stille store krav i denne forbindelse, og forhandlingerne finder sted på dette grundlag. Det vil tvinge os til at tage Den Europæiske Unions registre op til fornyet overvejelse og til at drøfte det famøse problem, som helt sikkert vil dukke op igen, med at få det ønskede EF-register. Jeg tror, det bliver vanskeligt, men under alle omstændigheder bør der gennemføres en revision af, hvordan registrene er i landene i Den Europæiske Union. Med hensyn til kontrollerne, som i høj grad er et nøglespørgsmål, er det første, der skal gøres, at se på, hvordan den lovgivning, som vi allerede har, har fungeret, sådan som hr. Hatzidakis har sagt det. Vi har allerede en lovgivning. I henhold til de oplysninger, som jeg får fra Kommissionens tjenestegrene, finder denne lovgivning ikke tilstrækkelig anvendelse i mange medlemsstater på grund af mangel på personale, midler og inspektører. Problemet ligger ikke i, at man kun kontrollerer %, men i hvordan man udvælger, hvordan man finder de skibe, som udgør den største risiko, afhængig af skibenes alder eller den risiko, som flagene hidtil har udgjort. Beklageligvis dækker de % ofte over flag, som vi ved opfylder alle kravene, inspektionerne er hurtigere, og arbejdet er nemmere gjort. Snarere end at ændre bør man derfor træffe foranstaltninger for at kontrollere det, der allerede gøres, ud over nogle yderligere krav med hensyn til eftersyn, ikke mindst i forhold til de forskellige skibes alder. Og her har vi SOLAS og MARPOL , to IMO-aftaler, som til sin tid bør gøres bindende i alle Unionens medlemsstater, ligesom det skal kontrolleres, hvordan de anvendes. Med hensyn til spørgsmålet om EU-inspektører finder jeg, at subsidiaritetsprincippet gør det berettiget at tillade, at det er medlemsstaterne, der foretager disse inspektioner, hvilket ikke vil sige, at Kommissionen ikke skal kontrollere, at medlemsstaterne gennemfører deres opgave ordentligt. Endelig vil jeg gerne gentage spørgsmålet om erstatningsansvaret. Ikke kun om maksimumsbeløbene, som efter min mening bør ligne de amerikanske. Vi fastsatte millioner dollar, i USA taler de om milliard dollar som øverste loft til dækning af skadeserstatninger. Jeg finder, at man skal øge det nuværende beløb, så vi nærmer os nogle niveauer, der er på linje med USA's, men også at man skal revurdere skibenes forsikringsbeløb og hermed redernes erstatningsansvar og udvide dette ansvar til dem, der kontraherer skibene, til ejerne af lasten. Så længe man ikke kræver erstatningsansvar af ejerne af lasten, mine damer og herrer, så vil man efter min mening ikke få løst disse problemer. Jeg slutter, nu vil jeg ikke udbrede mig mere. Det får vi lejlighed til at gøre på et andet tidspunkt. Men som det er blevet sagt af en af talerne - og jeg takker Dem alle for Deres meget positive og helt relevante indlæg - kan vi naturligvis ikke tillade, at vi i løbet af et, to eller tre år atter vil sige, at vi ikke har gjort det, vi burde have gjort. Jeg kan for min del sige, efter at det har været drøftet i kommissærkollegiet, at Kommissionen er indstillet på at bringe de lovgivningsmæssige foranstaltninger, de ændringer og de direktiver, der er nødvendige for at udstyre os med de højest mulige sikkerhedsniveauer op i Parlamentet og i Rådet. Der er behov for både Parlamentets politiske velvilje - og jeg kan mærke, at jeg kan regne med den - og Ministerrådets.  Mange tak, fru kommissær. Vi har noteret os, at De vil stå til vores rådighed. Jeg har modtaget beslutningsforslag i henhold til forretningsordenens artikel , stk. , til afslutning af denne redegørelse fra Kommissionen. Forhandlingen er afsluttet. Afstemningen finder sted torsdag kl.  Uvejr i Europa Næste punkt på dagsordenen er redegørelsen fra Kommissionen om uvejret i Europa. Jeg giver ordet til hr. Barnier på vegne af Kommissionen.  Hr. formand, ærede parlamentsmedlemmer, De har netop talt om de menneskelige, økologiske og sociale konsekvenser af olieforureningen, der endnu en gang har ramt de franske kyster. Vi taler nu - og det glæder mig meget - om konsekvenserne af en historisk storm, en veritabel orkan, der har ramt, også dér, og i samme periode Frankrig, men derudover Tyskland og Østrig. Mine damer og herrer, når vi taler om konsekvenserne af sådanne ulykker og et sådant uvejr, drejer det sig ikke bare om økologiske og kulturhistoriske skader. Man taler også, og det vil jeg også gøre, når det gælder konsekvenserne af stormen og olieforureningen, om mænd og kvinder, som fru Loyola de Palacio sagde for et øjeblik siden, og om familier, der, og det kan jeg bevidne, reelt er dybt traumatiserede, sårede, døde, modløse og de svageste af dem desperate. Jeg er glad for, at der her i dag gives udtryk for en EU-solidaritet, og at denne solidaritet omsættes til ord i form af en moralsk støtte, men den er først og fremmest human. Det er denne solidaritet, jeg vil give udtryk for på hele kollegiets vegne og især i kollegiet på vegne af mine kolleger, der hverken glemmer deres rødder eller deres statsborgerskab, det gælder Franz Fischler for Østrig, Michela Schreyer og Günther Verheugen for Tyskland samt Pascal Lamy og jeg selv for Frankrig. Dette udtryk vil gå hånd i hånd med den solidaritet, de nationale myndigheder i disse lande allerede har markeret gennem den formidable udbredelse af generøsitet og den frivillige indsats, der er blevet ydet. Og når vi nu taler om EU, vil jeg også tage hatten af for spontaniteten og for alle de frivillige fra de offentlige serviceorganer for el, telefon, brand- og vejvæsen, der kom fra hele Europa, for at hjælpe spontant her med at genetablere trafikken, andre med elektriciteten og telefonen. Mine damer og herrer, det er ikke længere siden end i går eller forgårs, at nogle familier fik telefonen og elektriciteten tilbage i visse franske regioner. På opfordring fra formanden, Romano Prodi, har Kommissionen haft den første meningsudveksling, en diskussion under sit første møde i år, om hele dette spørgsmål, og jeg vil nu, som formanden har bedt os om, fortælle Dem om det arbejdsresultat, vi er nået frem til i søgningen efter alle de svar, Unionen kan give inden for reglerne og budgettet - efter at have udtrykt sin menneskelige og moralske solidaritet - om en genopbygningsplan for det, der er blevet ramt inden for rammerne af den økonomiske, sociale og kulturelle arv. Mine damer og herrer, Kommissionen vil således mobilisere alle de instrumenter, den råder over, for at hjælpe de berørte medlemsstater med denne genopbygning og yde den hjælp, den kan, til ramte personer og virksomheder for at ledsage og supplere den støtte og hjælp, der allerede er blevet besluttet af de nationale og regionale myndigheder. De ved, at Kommissionen råder over adskillige instrumenter og redskaber, der kan yde en hjælp i denne genopretnings- og genopbygningsindsats, og vi regner med at anvende alle disse instrumenter med den samme vilje, som Loyala de Palacio gav udtryk for, da hun talte om, hvilke konsekvenser man kan drage af Erika-katastrofen. Hvad angår strukturpolitikken, vil jeg personligt undersøge, hvordan de beslutninger, der er ved at blive taget for den nye generation af strategier for den økonomiske udvikling, og som vil gælde for de kommende syv år, kan blive anvendt, og hvordan budgetrammerne, der allerede er lagt, især for regionerne, der befinder sig i en landlig, industriel eller bymæssig omstilling, og for fiskeriregionerne, det vil sige alle de regioner, der er dækket af mål , kan tjene denne genopbygning. Områderne under mål er blevet fastlagt af Kommissionen efter rådføring med de forskellige regeringer. For Tyskland blev Kommissionens beslutning taget i december, og det er først i dag, at Kommissionen har fastlagt kortet for mål , ikke kun for Luxembourg og Sverige, men også for Frankrig og Østrig. Hvad angår Frankrig, hvor skaderne objektivt set er de mest alvorlige, er de samlede disponible kreditter for det nye mål på , milliarder euro for perioden - En første analyse foretaget af Kommissionens tjenestegrene viser, at på grundlag af en økonomisk tildeling fastlagt i forhold til den støtteberettigede befolkning kan % af de befolkningsgrupper, der er berørt af stormen, modtage støtte under mål De katastroferamte franske departementer kan således modtage ca. , milliarder euro fordelt over de kommende syv år. For Tyskland og Østrig er de tilsvarende samlede beløb henholdsvis milliarder euro og millioner euro. Jeg skal endvidere minde om, ærede parlamentsmedlemmer, at de katastroferamte områder, der ikke optræder på dette nye kort - og dem er der desværre nogle af - og som ikke falder ind under mål , men som var støtteberettigede under det tidligere mål og mål b, også kan få adgang til de bevillinger, der er disponible for den nye programperiode i form af støtte i overgangsperioden. Jeg ønsker således at angive på den mest klare måde, at strukturbevillingerne i store træk kan bidrage til den økonomiske genopretning af de katastroferamte områder. Det drejer sig helt klart ikke om nødhjælp - De ved jo i øvrigt ganske udmærket, at de beskedne disponible bevillinger på EU's budget til nødhjælp blev fjernet for to år siden - det drejer sig om at komme tilbage til det tidligere niveau, en bæredygtig genopretning inden for rammerne af de programmer, der er under udarbejdelse, og det er efter min mening det vigtigste. Programlægningen af aktiviteter og valget af prioriteter er, som De ved, decentraliseret til hver enkelt stat, og den enkelte regering skal altså under de vilkår, jeg netop lige har beskrevet, fastlægge sine prioriteter og foretage sine valg. Sandsynligvis nye prioriteter for at tage højde for konsekvenserne af denne storm eller olieforureningen. Det er op til regeringerne i de berørte lande at fordele den økonomiske EU-støtte mellem de forskellige regioner, der er støtteberettigede under strukturfondene, og dermed foreslå Kommissionen planer for aktiviteter, der kan udføres i områderne. Men som eksempel og for at være mere konkret vil jeg nævne, at alle disse programmer i de katastroferamte regioner kan finansiere genopbygningen af den historiske og kulturelle arv, de økonomiske aktivitetsområder, industri- og håndværkszonerne, det nødvendige vejarbejde med primærmaterialer og industriprodukter, infrastrukturer i havne, handels- og lystbådehavne, infrastrukturer i lufthavne, der har interesse for forretningsrejser eller turisme, produktive industriinvesteringer, støtte til virksomheder, historisk og kulturel arv af turistmæssig interesse i samt uddannelse af personale kvalificeret inden for Den Europæiske Socialfond. Kommissionen er altså totalt disponibel for enhver medlemsstat med hensyn til at justere denne programlægning eller fordele den på en bedre eller mere effektiv måde, og jeg vil gerne understrege, at dette også gælder for dem, der har lidt under virkningerne af andre storme i begyndelsen af december måned i Danmark, Det Forenede Kongerige og i Sverige. Jeg ved, at Parlamentet i den forbindelse den december vedtog en tidligere beslutning. Lad mig sige, at dette også gælder for Grækenland, for jeg har været der to gange, i forbindelse med konsekvenserne af jordskælvet i begyndelsen af september og mål under Samhørighedsfonden. Mine damer og herrer, min kollega Franz Fischler følger den samme metode for udvikling af landdistrikterne. Efter reformen af den fælles landbrugspolitik, som De godkendte i Parlamentet sidste år, kan foranstaltninger til udvikling af landdistrikterne for første gang samfinansieres i samtlige Unionens landdistrikter gennem Den Europæiske Udviklings- og Garantifond for Landbruget. Frankrig vil således modtage millioner euro om året, Tyskland millioner euro og Østrig millioner euro. Denne støtte er disponibel for de katastroferamte regioner, uden at der gælder nogen områdebinding, som jeg er nødt til at anvende for mål Blandt de foranstaltninger, der er støtteberettigede under EUGFL's garantisektion, vil jeg nævne genopretning af potentiale for beskadiget land- og skovbrugsproduktion, genskabelse af skove, infrastrukturer for vejvæsenet i landdistrikter, infrastrukturer til forebyggelse og beskyttelse såsom diger og alarmsystemer. I den forbindelse er det formentlig mest specifikke område træindustrien, der er blevet særlig ramt af disse storme, og som vi vil være meget opmærksomme på, såvel ud fra et økonomisk som et miljømæssigt synspunkt. Jeg skal her sige, at der kan tildeles EU-støtte via EUGFL til oplagring af træ. I øvrigt hvad angår fiskeriet, er det ligeledes muligt at mobilisere strukturinstrumenter til samfinansiering. Frankrig har på denne måde adgang til millioner i perioden - EU-støtten kan således bidrage til at yde en godtgørelse til fiskere og bådejere under et midlertidigt stop i deres aktiviteter i tilfælde af uforudsigelige begivenheder af en maksimal varighed på to måneder om året. Støtte fra det finansielle instrument til udvikling af fiskeriet, FIUF, er også mulig og anvendelig til klassiske investeringsprojekter. Jeg tænker på udstyr til akvakultur, kollektivt udstyr, omlægning, forvaltning af akvakulturområder, udstyr til fiskerihavne og modernisering af skibe, og jeg beskæftiger mig fra nu af med disse spørgsmål sammen med Franz Fischler. Endelig understreger Kommissionen, at statsstøtte til at udbedre skader forvoldt af naturulykker eller af andre ekstraordinære begivenheder kan - naturligvis efter rådføring med min kollega Mario Montis tjenestegrene - blive betragtet som forenelige med det fælles marked, og den vil dermed under disse vilkår blive tiltrådt af Kommissionen. Det er således allerede fra nu af muligt at indlede forskellige aktiviteter, f.eks. på energiområdet under programmet for transeuropæiske energinetværk. Jeg ved godt, at der er mange tekniske problemer, når vi taler om transport af energi, især for transport af energi under meget høj spænding. Men når jeg tænker tilbage på min periode som Frankrigs miljøminister for ganske kort tid siden, hvor jeg kæmpede for nedgravning af kabler, vil jeg minde om, som en af Dem sagde for lidt siden, at det på dette område som på andre er langt billigere at forebygge end at helbrede. Jeg vil altså ønske, at medlemsstaterne, når det er teknisk muligt, fremmer nedgravning af telegraf-, telefon- og elkabler, og at man ansporer dem til det. Det var, mine damer og herrer, præsentationen af de EU-instrumenter, hvor der er en lang række muligheder for meget konkrete indgreb. EU gør ikke og kan ikke gøre alt. Men den kan gøre meget på betingelse af, at man forstår at mobilisere disse instrumenter, at De lærer dem at kende, og at medlemsstaterne oven på disse storme kan definere deres prioriteter og foretage deres valg. Det er derfor meget vigtigt, at De i Parlamentet, ligesom Kommissionen, formidler disse oplysninger og denne konkrete meddelelse om solidaritet videre til alle berørte parter og til alle berørte og ramte personer. Jeg selv, mine damer og herrer, vil bestræbe mig på at gøre det fra og med denne uge, og jeg rejser i overmorgen til to franske departementer, der er særlig hårdt ramt af stormen: la Charente-Maritime, der er ramt af såvel orkanen som olieforureningen, og la Creuse. Jeg vil endvidere fremlægge beslutningen fra i dag angående mål I morgen vil min kollega, Michaele Schreyer, aflægge besøg i en af de hårdest katastroferamte tyske regioner, Schwarzwald, i delstaten Baden-Würtemberg. Idet jeg takker Dem for Deres forståelse, vil jeg, hr. formand, slutte dette indlæg med at nævne et emne, der ligger mig meget på sinde, og som er en af de erfaringer, vi kan drage af disse katastrofer, der ikke alle er naturlige, men ofte. Vi er overbeviste om, at sådanne katastrofer styrker behovet i Unionen for en bedre koordination af de midler, der findes i hver enkelt stat til reparationer, nødhjælp og civilbeskyttelse. Kommissionen råder allerede over en koordinationsgruppe for civilbeskyttelse under min kollega Margot Wallströms ansvarsområde. Denne gruppe fungerede i øvrigt godt, da det gjaldt om at tage kampen op imod olieforureningen, at finde både, beskyttelse for strandene og maskiner til, i det omfang det var muligt, at rense olieforurenede fugle. Midlerne fra EU-lande blev mobiliseret her, hvilket man undertiden overser, og hvilket begrunder, at jeg ønskede at lette på hatten for denne spontane solidaritet fra alle EU's lande. Jeg mener i øvrigt, det er nødvendigt at gå endnu længere. Formanden, Prodi, Margot Wallström og jeg selv er overbeviste om, at det er nødvendigt under en mere systematisk form at udvikle en EU-aktionskapacitet, der støtter sig til de eksisterende nationale ordninger og specialgrupper - brandmænd, vaccinations- og civilbeskyttelseshold, førerhunde ved sneskred, og jeg kunne blive ved - hvor medlemmerne samtidig med, at de bliver i deres hjemlande, følger fælles uddannelser og optræning, og de kunne, hvis behovet skulle opstå, mobiliseres såvel på EU's territorium - som vi har set det ved denne storm og ved jordskælvet i Grækenland - som uden for Unionen, som det skete i Tyrkiet og i Syd- og Centralamerika efter tragiske begivenheder, som vi kender. Det er i realiteten et spørgsmål om muligheden for at skabe en veritabel civil EU-beskyttelsesstyrke, der rejser sig. Vi er meget langt herfra i dag, også selvom Det Europæiske Råd i Helsinki tog et skridt i denne retning, og Margot Wallströms tjenestegrene arbejder på at udvide rollen for "interventions- og forskningsstyrken". Det er klart, at Kommissionen for øjeblikket hverken har mandskabet eller de økonomiske midler til at kunne påtage sig at lede en sådan opgave, men vi mener, at det med Margot Wallström og under formanden Romano Prodis autoritet er en af de erfaringer, vi nu kan drage af denne række af katastrofer, naturlige eller ikke, og af de dramatiske konsekvenser. Det vil, både hvad angår effektivitet og politisk gennemsigtighed, være symbolet på det koncept, vi har for Den Europæiske Union. Jeg agter personligt at fremme denne idé i kollegiet som en af de erfaringer, vi kan drage af disse katastrofer.  Hr. formand, de sidste dage af blev fejet væk af en utroligt voldsom storm, der først og fremmest ramte Frankrig, men også Tyskland, Spanien, Storbritannien og Schweiz. Der er ulykkeligvis tale om mere end døde, heraf i Frankrig. De menneskelige skader er enorme, og ligeledes de materielle, offentlige forsyningstjenester og private ejendomme er blevet ødelagt eller alvorligt beskadiget. Millioner af husstande er uden elektricitet, telefon og drikkevand. De økonomiske aktiviteter er standset. Alene for Frankrig vurderer forsikringsselskaberne, at skaderne beløber sig til mellem og milliarder francs eller - milliarder euro. Denne naturkatastrofe uden fortilfælde har mobiliseret samtlige disponible styrker og fremkaldt solidaritet, såvel inden for som uden for Fællesskabet. Derfor vil jeg gerne sige tak til alle, der har ydet en stor indsats i redningsarbejdet, til lokalsamfundene og de offentlige virksomheder, overbebyrdede på grund af opgavens omfang. En dybtfølt tak, der kommer fra hjertet, for denne værdifulde hjælp. Nu, hvor vi er kommet os over chokket og har fået genetableret de vitale funktioner i vores lokalsamfund, spørger jeg mig selv, og jeg opfordrer Kommissionen og Rådet til at gøre det samme, om muligheden for på Fællesskabets budget at genoprette en post, der er forbeholdt nødhjælp, for at kunne imødegå sådanne hændelser. Risici forbundet med klimatologiske ulykker bør ikke undervurderes, og over for konsekvenserne af sådanne katastrofer og den hurtige indgriben, de kræver, tror jeg, det ville være godt, hvis Fællesskabet på ny ville bevilge sådanne midler. Denne nødhjælp, der eksisterede tidligere, bør kunne overskride de stramme regler, der gælder for strukturfondene. Jeg er ligeledes enig i forslaget fra kommissær Barnier om gradvist at indsætte en civil EU-sikkerhedsstyrke, som han fremsatte allerede for nogle måneder siden, og som vi talte om, hr. kommissær, dengang jordskælvene var aktuelle. Til det spørgsmål, jeg stillede, om det hensigtsmæssige i at genetablere en EU-nødhjælp, er det klart, at svaret naturligvis må være et ja. Jeg vil dernæst tage fat på de enorme problemer i en sektor, der er specielt hårdt ramt af denne storm. Det drejer sig om skovbrugssektoren, hvis aktiviteter er ekstremt hårdt skadet af de ødelæggelser, stormen har forårsaget på skovene. Man må her være klar over, at skovene ikke blot er en landskabs- og miljøfaktor. De udgør også en i visse regioner betydelig socioøkonomisk sektor, som man ikke skal se bort fra. I Frankrig er mere end millioner kubikmeter træer slået ned af stormen. Dette udgør omkring tre års fuld høst for producenterne. Konsekvenserne er øjeblikkelige. Nogle skovbrugere har mistet alt. Hele jordparceller er blevet ødelagt, hvilket om nogle uger vil give et problem med sikkerheden og kampen mod brandfaren. Kurserne er allerede faldet på grund af den enorme mængde træ, der er til rådighed, og på grund af en mætning af markedet. Infrastrukturerne vil lide under en usædvanlig strøm af lastvogne, trælosningsmaskiner og transport. Under disse omstændigheder er det absolut nødvendigt at genetablere adgangen til parcellerne, sætte jordområderne i en god stand igen og iværksætte tekniske løsninger, der gør det muligt at administrere oplagringspladser samt at støtte træets kursværdi. På længere sigt må man med alle midler lette en genplantning af skovene. Dette, hr. formand, var en række af de foranstaltninger, det vil være godt at tage, og jeg glæder mig over de anvisninger, kommissæren gav, samtidig med, at jeg ved, at ikke alt er støtteberettiget under mål Médoc, hr. kommissær, er således ikke støtteberettiget, og jeg håber, at EUGFL i det foreliggende tilfælde kan indgå i stedet for mål  Hr. formand, hr. kommissær, kære kolleger, de ganske usædvanligt voldsomme storme, der har ramt forskellige europæiske regioner, bør ikke betragtes af Parlamentet som et enkeltstående fænomen, ganske vist dramatisk, men det forbliver exceptionelt. Disse storme og de deraf følgende konsekvenser udgør derimod en meget vigtig politisk begivenhed. Hvorfor det? Hvorfor er dette ikke et helt enestående tilfælde? Først og fremmest fordi man i dag ved, at forekomsten af sådanne klimatiske fænomener aldrig er fuldstændigt uforudsigelige. Man ved i dag, at sådanne fænomener ofte er knyttet til klimatiske ændringer og fænomener, der har at gøre med drivhuseffekten, og det er grunden til, at vores medborgere nu forventer, at EU udvikler en overordnet strategi af undersøgelser og forudsigelser. Men det, der herudover står på spil, og det, der gør, at jeg siger, det for os er et politisk fænomen af helt usædvanlig rækkevidde, er EU's mulighed for nu at være det, den foregiver at være: et EU, der er tæt på borgerne. Det betyder selvfølgelig, at vi i dag skal sende et kraftigt solidaritetssignal til alle dem, der er berørt af stormen, til de familier, der har mistet en af deres nære - jeg minder om, at vi beklager de mindst personer, der er døde under denne storm - til håndværkere, der har mistet deres arbejdsredskaber, til landbrugere, der på få sekunder har set års arbejde forsvinde og til alle dem, der har fejret overgangen til det århundrede i kulde og i stearinlysets skær. Jeg glæder mig i den forbindelse over det arbejde, der er blevet udført i de seneste dage på dette område mellem de forskellige politiske grupper for at nå frem til en fælles løsning, som jeg håber vil blive vedtaget i morgen. Men denne solidaritet bør helt klart ud over ordene konkret blive omsat i en betydelig økonomisk mobilisering, der vil gøre det muligt at genrejse de katastroferamte økonomiske strukturer og de ødelagte kommunikationsnetværk samt ganske simpelt give befolkningen muligheden for at kunne leve livet igen under anstændige vilkår. Jeg har allerede forstået, at en del af de katastroferamte områder er støtteberettigede under EU's strukturfonde, og at der vil blive ydet en maksimal indsats for at mobilisere disse midler så hurtigt som muligt. Men tillad mig at sige, at dette ikke er tilstrækkeligt. Det er det ikke, fordi en genanvendelse af disse bevillinger med en konstant budgetramme udelukkende med henblik på reparation af skaderne vil straffe investerings- og udviklingsprojekter, som har været planlagt gennem lang tid. Og denne løsning forekommer mig især uacceptabel i forhold til vores politiske ansvarlighed i EU set med den offentlige opinions øjne. Vores medborgere forstår ikke, hvorfor EU helt exceptionelt i nødstilfælde er i stand til at frigøre betydelige støttemidler til at hjælpe tredjelande, der er ofre for naturkatastrofer, selvom denne hjælp er fuldt ud legitim. Hvis vi derfor vil sørge for, at vores medborgere ikke opfatter EU som en maskine, der producerer komplekse og pedantiske regler, må vi ændre dette. Vi bør udtænke en ny budgetbestemmelse, der gør det muligt med tiden som nødhjælp at mobilisere tilstrækkelige midler, og set i lyset af den store administrative og menneskelige mobilisering, som vi har oplevet med teknikere, der kom fra hele Europa, bør vi reelt fremme oprettelsen af et civilt eurosikkerhedskorps. Det er i dårlige tider, man bliver klar over, hvem der står en nær, og at man værdsætter deres solidaritet, og jeg tror, at dette er prisen for at kunne gennemføre et EU for borgerne.  Hr. kommissær, jeg vil gerne takke Dem for Deres udtalelser, især de helt konkrete forslag angående de katastroferamte, der har enorme forventninger til, hvordan vi fra Den Europæiske Union kan hjælpe dem. Jeg har personligt i de første dage efter denne frygtelige storm sendt Dem et brev for at bede Dem om at støtte de franske myndigheder i en nyjustering af randområderne inden for mål , sådan at alle de områder, der er ødelagt af stormen, såvel i Frankrig som andre steder, kan modtage støtte fra mål Jeg tror, at dette er sket, fordi De ikke har nævnt dette punkt. Vi ved alle, at alt, hvad der ikke ligger inden for mål 's anvendelsesområde, vil få alle mulige vanskeligheder med at opnå støtte. Det er derfor bedre straks at løse dette problem. De ved ligeledes, at det ikke kun er et problem på kort, men også på mellemlangt og langt sigt. Det vil jeg gerne forklare nærmere. Jeg befandt mig i Lorraine under denne frygtelige storm, der ødelagde ca. % af løvskovene. For visse kommuner, hvor disse skove er % ødelagte, udgør dette et enormt tab. Vi ved f.eks., at det tager - år, før et træ er modent. Det tab, disse kommuner kommer til at lide, vil således ikke strække sig over et, to eller fem år, men over mange flere. De berørte kommuner vurderer, at tabet vil kunne mærkes gennem år. Jeg mener derfor, at det virkelig vil være meget vanskeligt at opveje tabene set som indtægter til disse landkommuner gennem tilskud. Jeg tror, dette er et aspekt, vi må skrive os bag øret, for ikke at glemme det på vores forskellige politiske områder. Det er rigtigt, at problemet i træsektoren er uhyre komplekst. De talte jo om at frigøre midler til oplagring af træ for at undgå en forringelse af værdien. På den anden side vil de kommuner, der ikke har været berørt af stormen, ligeledes blive ramt, idet det nationale kontor for skovbrug har besluttet at annullere al skovhugst gennem fire år. De kommuner, der ikke har lidt tab, vil således alligevel få formindsket deres indtægter. Alt dette for at fortælle Dem, at problemet er utroligt komplekst, og jeg vil gerne endnu en gang takke Kommissionen for i så høj grad som muligt at have fremskyndet analysen af denne situation. Jeg vil også gerne gøre Dem opmærksom på, at der - naturligvis - er tale om en økonomisk katastrofe, men at de virkelige økologiske katastrofer først kommer senere. De sagde selv, hr. kommissær, at disse katastrofer, disse storme ikke altid er naturlige, og vi anser dem for at være de første tegn på klimatiske ændringer. Vi må altså revurdere vores politik for at integrere disse oplysninger.  Hr. formand, hr. kommissær, Frankrig er endnu i chok efter denne frygtelige katastrofe, der har krævet i snesevis af menneskeliv. Ingen sektor er blevet sparet: infrastrukturer for veje, lufttrafik, jernbaner, havne, el- og telefonnet, boliger, skoler og historiske monumenter, og vi skal selvfølgelig ikke glemme land- og skovbruget, der i mange regioner er blevet ødelagt. Selvom befolkningen har været traumatiseret dér, hvor skaderne har været størst, er der ingen der har overgivet sig til skæbnen. Lige fra de første dage og endnu i dag har der udviklet sig en formidabel solidarisk og gavmild kraft. De folkevalgte, kommunalt ansatte, borgere fra Frankrig og fra hele Europa har mobiliseret sig for at yde deres hjælp. Jeg vil gerne rette en særlig tak til de ansatte ved de offentlige forsyningstjenester, der uden nogen betaling har ofret sig udelukkende for at hjælpe de katastroferamte og genoprette normale livsvilkår, hvad angår elektricitet, transport, telefon og forsyninger. I denne krævende situation har de offentlige tjenester bevist deres effektivitet, og de vil blive husket af alle som et uundværligt element i vores sociale liv. Jeg tror, at dette giver stof til eftertanke, især med henblik på at standse den opblødning af regler og privatisering, der foregår for øjeblikket. Det er naturligvis også nødvendigt at fortsætte med at forbinde sårene, at forberede genopbygningen og genopretningen samtidig med, at vi drager alle relevante konsekvenser af denne exceptionelle katastrofe. Jeg hørte udmærket kommissær Barnier, og jeg sætter reelt pris på forslagene, men personligt vil jeg ikke modsætte mig nødhjælp. Tværtimod forekommer det mig, at situationen med den erfaring, vi nu har, gør det forslag relevant, som min gruppe har fremsat om at genoprette en budgetpost, der specielt omhandler naturkatastrofer i Unionen. Det vil helt sikkert også være passende at forøge strukturfondene til fordel for genopretning af katastroferamte regioner, især de bevillinger, der er afsat til udvikling af landdistrikterne, til foranstaltninger for landbrugets fødevarer og til skovbruget. Jeg har taget forslagene angående mål til efterretning. Endelig har man med styrke fremført den antagelse, at denne type katastrofer hænger sammen med klimaændringer, der skyldes konsekvenser af menneskelige aktiviteters indvirkning på miljøet. Skulle denne teori blive bekræftet, vil det også være passende, at Unionen yder en langt større indsats for, at dens forpligtelser indgået på kyotokonferencen bliver overholdt, og at den prioriterer en bevarelse af planeten frem for rentabilitetens tøjlesløse kurs.  Hr. formand, alle, der er ankommet i bil, tog eller fly, har kunnet konstatere omfanget af de skader, der navnlig er sket i Frankrig som følge af de utroligt voldsomme orkaner, som ramte Europa i slutningen af sidste måned. Hvad kan medlemmerne af Europa-Parlamentet stille op over for en katastrofe af et sådant omfang? Først og fremmest vil jeg rose mine borgmesterkolleger - de lokale folkevalgte - der i hverdagen har måttet berolige befolkningen, organisere solidariteten og samarbejde med de offentlige tjenester. De har gjort sig fortjent til deres medborgeres tillid. Dernæst vil jeg takke redningstjenesterne og militæret i medlemsstaterne, som med et eksemplarisk internationalt samarbejde kom deres franske kolleger til hjælp. Desuden undrer jeg mig over den paradoksale situation, som vi befinder os i, hvad angår nødhjælp. Hvis denne katastrofe havde fundet sted i Guatemala eller Tyrkiet, ville vi straks kunne anvende fællesskabsbudgettet og komme ofrene til hjælp, men det er umuligt, når det drejer sig om vores egne lande, fordi der ikke findes en dækkende budgetpost. Vi vil ligeledes bede Kommissionen om ikke at håndhæve de fælles konkurrenceregler så strengt, at den forhindrer lokalsamfundene og staterne i at hjælpe de virksomheder, der har lidt skade som følge af katastrofen. Her tænker jeg især på fiskerivirksomhederne og skaldyrsopdrætterne, der er særlig hårdt ramt. Det er nødvendigt, som De har sagt, hr. kommissær, at der ydes godtgørelser for disse tvungne aktivitetsstop, og at der i medfør af FIUF kan ydes støtte til omkostningerne i forbindelse med udbedringen. Derudover mener jeg ikke, at en systematisk anvendelse af de flerårige udviklingsprogrammer er relevant længere med hensyn til de ramte kystregioner. Jeg anmoder altså Kommissionen om at opgive dette og i stedet hjælpe de erhvervsdrivende inden for fiskerisektoren til at foretage de nye investeringer, der er så nødvendige.  Hr. formand, kære kolleger, det uvejr, der hærgede Frankrig natten mellem den og december, kostede, som det allerede er blevet nævnt, mennesker livet, og skaderne beløber sig til milliarder francs eller milliarder euro. Næsten tre uger efter er adskillige tusinde mennesker fortsat uden elektricitet eller telefon, hektar skov og millioner kubikmeter træ er ødelagt. Også vores historiske arv er ramt, et trist eksempel er slotsparken ved Versailles. Det forekommer ret naturligt, at den nationale og europæiske solidaritet skal gøre sig gældende til fordel for de skadede regioner og de mennesker, der er hårdest ramt. Imidlertid, som de foregående talere sagde, og som De, hr. kommissær, skrev i et svar til min kollega, Jean-Claude Martinez, med hensyn til en anden tragedie, nemlig oversvømmelserne i november i Sydøstfrankrig, har De med bekymring bemærket disse katastrofer, men kan ikke gøre andet end at minde om, at budgetposten og nødhjælpsbevillingerne i forbindelse med naturkatastrofer er fjernet, hvilket fører til det chokerende paradoks, der blev fremhævet af den foregående taler, nemlig at det er betydeligt nemmere at komme ofre for naturkatastrofer uden for Unionen til hjælp, end det er at hjælpe vores egne borgere, når de rammes. De nøjes med, hr. kommissær, og det forstår vi godt, at henvise til en hypotetisk mulighed langt ude i fremtiden for at drage fordel af strukturfondene i medfør af mål eller overgangsordningen for mål eller b. Det er de ord, der fremgår af det skriftlige svar, De gav min kollega den januar Jeg har en kopi, hvis De vil se det. Vi forstår udmærket, at De ikke kan sige andet - stillet over for den uansvarlige holdning, som både Kommissionen og Europa-Parlamentet lægger for dagen - at De ikke kan gøre noget på grund af manglende juridiske og finansielle rammer. Men lad for himlens skyld være med, og dette er ikke aggressivt ment, at foreslå allerede fastlagte bevillinger inden for rammerne af regionalpolitikken, der intet har med sagen at gøre, som hjælp til ofrene for uvejret. Det haster således med inden for rammerne af et supplerende budget at genetablere den budgetpost, som vi havde fået tildelt til anvendelse i tilfælde af naturkatastrofer. Vi må anvende støttebevillingerne fra topmødet i Berlin, og vi må ændre den skovbrugspolitik, som føres i de fleste medlemslande i Den Europæiske Union, men det er et andet problem.  Hr. formand, hr. kommissær, kære kolleger, Europa har været hårdt prøvet her i begyndelsen af det nye årtusinde. Jeg vil først og fremmest udtrykke min dybeste medfølelse for de familier, der er i sorg på grund af det uvejr, der hærgede Europa i december. Stormen er en miljøkatastrofe uden sidestykke for vores skove. Tillad mig at sende en særlig tanke til skovområderne i min region, Lorraine, der har lidt betydelig skade. Jeg lykønsker lokalsamfundene, de frivillige og de offentlige virksomheder for deres eksemplariske indsats, der desværre ikke er overstået endnu. Det er således Europas pligt at støtte og supplere den indsats, regeringerne i de ramte medlemsstater yder. Jeg glæder mig over hr. Barniers redegørelse, og jeg hilser i øvrigt de forholdsregler, Kommissionen har meddelt, velkomne. Jeg glemmer bestemt ikke den økonomiske side af spørgsmålet, skovsektoren er ødelagt, og en hel befolkning oplever de dramatiske konsekvenser heraf. Det fælles handlingsprogram til beskyttelse af civile, der blev indført med Rådets beslutning af december, trådte i kraft fra den januar Jeg anmoder staterne om at benytte denne lejlighed til at sørge for, at programmet fungerer ubeklageligt. Det er effektivt på nogle områder - og jeg tvivler ikke på oprigtigheden af kommissær Barniers ord - men jeg må med beklagelse konstatere, at det er ufuldstændigt med hensyn til skovbrugssektoren. Mens vi venter på, at bevillingerne bliver frigivet på fællesskabsniveau, er det vigtige således den materielle hjælp inden for rammerne af en partnerskabsudveksling mellem medlemslandene. Således forekommer det vigtigt at styrke skovvæsenet og få det på fode igen så hurtig som muligt. Udlån af skovmateriel og mulighed for at få kvalificeret personale inden for skovbrug indgår ligeledes i denne foranstaltning. Den kommende udfordring vil være at undgå de problemer med hensyn til plantesundhed, der er forbundet med efterladelsen af betragtelige mængder træ i skoven og forureningen af grundvandet, der skyldes oplagring af store mængder træ. Endelig er det nødvendigt at nedsætte udvindelsen af træ på roden og fremme salget af vindfældet træ. Dette salg bør støttes af en solid mediedækning på europæisk plan. Denne støtte til realisering af træ udgør naturligvis kun første etape af en støtte, der skal udformes som hjælp til genopførelsen af skovene og støtte til fysisk planlægning af landområderne. Jeg opfordrer således Kommissionen til at medtage den i en overvejelse om forvaltning af nødhjælpen. Det er under sørgelige omstændigheder, at Europa fornyer sine skove i den udstrækning, de spiller en rolle i bevaringen af det vilde dyreliv og det naturlige miljø og i økonomien for vores lande. Tiden er således inde til solidaritet og samarbejde mellem medlemsstaterne, der står over for en miljømæssig og økonomisk ulykke. Det er Europas opgave at foreslå prioriterede aktioner til bevarelse af skovsektoren, så denne solidaritet til fulde kommer til udtryk.  Orkanen Lothar skal for os være en anledning til at gå væk fra vores uindskrænkede helbredelsesprincip, sådan som det også i høj grad kommer i fokus her, og i stedet gå over til forebyggelsesprincippet, hvor de potentielle forårsagere også drages til ansvar. Vores nuværende programmer skal fremskyndes. Forpligtelserne fra Kyoto kan f.eks. ikke gennemføres sammen med Kommissionens nuværende koncepter. Handlen med emissionscertifikater er efter min mening umoralsk og løser ikke problemet, men udskyder det kun. Hele afgiftssystemet skal økologiseres på mellemlangt sigt. Gennemførelsen af anvisningerne i hvidbogen for vedvarende energikilder, der ville føre til en massiv reduktion af drivhusgasserne, skal fremskyndes. Alt det, som den nye Kommission hidtil har fremlagt på dette område, er langtfra tilfredsstillende og alt for lidt!  Hr. kommissær, hr. formand, ærede damer og herrer, indtil nu har Lothar været et normalt navn. Desværre har Lothar dog nu opnået en kedelig berømmelse. Orkanen af samme navn fejede hen over Europa og krævede talrige ofre i især Frankrig og Tyskland, men også i Schweiz, og efterlod et ryddet område af ødelæggelser. Vinden sejrede over elmaster, tage, vejskilte og til slut skoven. Der er jo kun tale om skøn, når vi nu hører, at uvejret på kort tid har været skyld i, at der nu ligger ca. millioner rummeter træ i Europa. Jeg har lyttet opmærksomt til Dem, hr. kommissær, og glæder mig også overordentlig over, at De på et tidspunkt vil besigtige katastrofen på stedet i Frankrig og i Tyskland. Når fru Schreyer nu kommer til Schwarzwald en af de kommende dage, vil den enkelte landmand eventuelt spørge: "Hvordan kan Kommissionen nu hjælpe mig? Hvordan kan Europa hjælpe mig?" Hvad vil De sige til forstmanden, hvis hans bedrift eventuelt ikke ligger i mål -området, hvis hans bedrift ikke ligger i b-området? Hvad vil Kommissionen svare under besøget på stedet, hvis De siger til skovbrugeren, at vi støtter vejbygning, vi støtter diger, vi ønsker at genopbygge den kulturelle arv, vi ønsker tilbud inden for turismen osv.? Alt dette er velmente råd. Men jeg kommer selv fra et skovbrug i det nordlige Tyskland, og jeg kan sige Dem, at vi allerede nu kan mærke disse enorme skader. Skovene udtyndes ikke i det fornødne omfang, skovene bliver ikke passet i det nødvendige omfang. Det, vi har et presserende behov for fra Kommissionens side, er også et ja til national støtte, så vi ikke bagefter igen skal tale om konkurrencesituationer.  Hr. formand, hr. kommissær, kære kolleger, tillad mig først og fremmest at henvise til to forhold. For det første snød NATO sig i begyndelsen af med deltagelse af de fleste af Den Europæiske Unions medlemslande i frihedens navn fra at bombe Kosovo. Nu forsøger vi med gigantiske midler at bringe landet på fode igen og hjælpe dets befolkning. Med rette. For det andet rasede utrolige storme i slutningen af og bragte død og elendighed over store landområder i EU. De berørtes råb om hjælp blev besvaret med et skuldertræk hos Kommissionen i Bruxelles. Vi har ingen midler og ingen muligheder til det formål, lød det. Kære kolleger, det er forkert! Det er der heller ingen, der kan forstå. Og da slet ikke de, der bekymrer sig om deres eksistens. Menneskene i Den Europæiske Union forventer solidaritet, også inden for Fællesskabet. Jeg mener, at de har krav på solidaritet. Europa-Parlamentet skal i nødens stund sørge for, at dette krav også opfyldes. Jeg forlanger, at Kommissionen ikke forhaler tingene, men i stedet går ofrene for uvejret i møde med nogle tilbud. Den kender midlerne og metoderne for hjælp bedre end nogen lokal organisation eller myndighed. Jeg beder, kære kolleger, om Deres støtte, når det handler om at gøre det klart for Kommissionen, at det ikke så meget handler om mangelen på hjælpemuligheder, men snarere om mangelen på god vilje på mangt et kontor i Bruxelles! Lad mig komme med endnu en bemærkning: Det er ikke helt så tydeligt i forbindelse med følgerne af stormen, men ulykken med tankskibet ud for den franske kyst understreger tydeligt, at vi også skal hjælpe Kommissionen på gled i en anden sag. Vi har i Den Europæiske Union et presserende behov for bestemmelser med hensyn til miljøansvar. Det går ikke længere, at almenheden skal betale for de skader, som enkeltpersoner har anrettet, ofte med kriminelle handlinger. Vi må gøre de personer, der har forårsaget ulykkerne, ansvarlige for alle former for skader på vores miljø. Så vil alle f.eks. overveje, om de skal lade olie transportere i et tankskib, der er lige ved at gå fra hinanden. Da jeg i , for mere end fem år siden, kom ind i Europa-Parlamentets Retsudvalg, fik jeg lejlighed til at påtage mig området miljøansvar som ordfører. Siden den dag har jeg ventet på et initiativ fra Kommissionen, der også giver mig arbejde. Det er en skandale, der snart må sættes en stopper for, og jeg håber, at denne sag ikke udskydes endnu en gang til februar!  Hr. formand, hr. kommissær, dette uvejr ved årtusindeskiftet skal i grunden anspore os til at tænke over problemerne. Det står nu klart, at mennesket stadig ikke er i stand til at undvige naturkatastrofer. Naturkatastrofer har været der altid, og de vil blive ved med at være der. Det kræver selvfølgelig solidaritet i denne forbindelse. Der er helt sikkert brug for civil beskyttelse i hele Europa, og der skal også oprettes en post i EU' s budget for naturkatastrofer. Men - og det er det vigtigste - fejlene i forholdet mellem natur og menneske begås altid kun af mennesket - også selvom de ofte bliver begået gennem århundreder - og aldrig af naturen, for naturen kan ikke begå fejl. Skaderne i denne forbindelse var afhængige af befolkningstætheden, af infrastrukturformen og selvfølgelig også af de mange monokulturer, når vi taler om skove. Selvfølgelig går jeg ind for, at vi hjælper, hvor der er mulighed for det. Men i hjælpen skal der tages højde for, at el- og telefonnet måske fremover i højere grad bliver lagt i jorden. Vi skal tage hensyn til mindre kredsløb og især fokusere på stabile blandingsskove og ikke på monokulturer i genplantningen med skov. Den vigtigste diskussion i denne forbindelse er dog klimaet. Vi i Europa har indtil nu være privilegerede, fordi vi har Golfstrømmen, og Golfstrømmen stadig fungerer. Det står langt dårligere til i Amerika og Sydøstasien, hvad angår klimaet og stormene. Vi har heldigvis Golfstrømmen. Men vi lider som de andre også under drivhuseffekten. Denne er - hvor vanskeligt det end er at demonstrere de klimatiske forandringer med regneeksempler - til dels menneskeskabt. Vi skal i højere grad tage hensyn til retningslinjerne fra miljøkonferencen i Kyoto. Vi skal nedbringe CO-udledningerne, anvende vedvarende energikilder og generelt spørge i denne forbindelse, hvordan det går med Europas skove.  Hr. formand, jeg synes, at vi først og fremmest skal beklage ofrene. Det er et uopretteligt tab. Dernæst skal vi glæde os over solidariteten mellem de franske departementer og borgerne og de øvrige landes solidaritet med Frankrig, som blev hårdest ramt. Da jeg kun har ganske kort tid, hr. formand, vil jeg gerne gentage to spørgsmål fra vores beslutning. Det første tror jeg, at kommissæren implicit vedgår i sit indlæg, hvor han spørger sig selv, om katastroferne er naturlige eller ej. Det vil sige, at eksperterne bliver mere og mere overbeviste om, at klimaændringerne og menneskets handlinger i almindelighed har at gøre med stigningen i antallet af naturkatastrofer i de seneste år. I det sidste årti er temperaturen faktisk steget mere end i resten af århundredet. Derfor bør Europa klart forpligte sig over for Kyoto-protokollen og fremsætte konkrete forslag. For det andet var jeg ordfører for den civile beskyttelse i Europa, og jeg er helt enig i kommissærens forslag om at oprette et europæisk korps til beskyttelse af civilbefolkningen. Der bør desuden anvendes en ekstraordinær budgetpost, da katastrofesituationen er ekstraordinær.  Først og fremmest vil vi gerne udtrykke vores medfølelse med alle de familier og samfund, der mistede nogen i denne forfærdelige tragedie. Det er jo tabet af menneskeliv, der gør denne katastrofe så usædvanlig efter europæisk målestok. Det er beklageligt, at vi ikke har noget instrument til at yde hjælp i situationer som denne. Jeg vil gerne takke kommissæren for hans omfattende erklæring om emnet og hans forslag om, at vi måske kan organisere os på europæisk plan for at yde bistand til medlemsstater og regioner, der rammes af tragedier som denne. Det er vigtigt. Den anden ting, vi skal huske, er, at vi tidligere havde en budgetpost. Den var meget lille. Den kunne ikke bruges til meget, men den blev konstant misbrugt af Parlamentets medlemmer, der foreslog den anvendt, når der ikke engang var tale om større katastrofer. Embedsmænd og ministre fra medlemsstaterne kom til Bruxelles og hviskede og tiskede med Kommissionen og fik nogle få euro og gjorde så et stort politisk nummer ud af at bringe hjælpen tilbage til deres valgkredse. Så der var ikke meget sympati for denne budgetpost, da den blev afskaffet. Jeg mener, at denne budgetpost bør genindføres. Da der var jordskælv i Grækenland, hvilket var en stor katastrofe, havde Kommissionen ikke noget instrument, så den kunne vise sin medfølelse eller solidaritet over for grækerne. Det samme var tilfældet ved oversvømmelserne i Frankrig og så nu igen. Der er tale om større katastrofer, vi må have et instrument, det har vi ikke nu. Vi bør genindføre instrumentet, og vi bør lave reglerne stringente, så instrumentet kun kan bruges, når der er tale om alvorlige katastrofer. Vi kan overføre midler fra år til år og sikre, at vi har et instrument, når der sker noget alvorligt. Det gik ikke så galt i Irland denne gang, selvom vi har haft mange alvorlige storme fra Atlanten. Vi har også haft oversvømmelser i Irland, og jeg vil gerne udtrykke min medfølelse med de mennesker i Irland, der er ramt.  Kære kolleger, nu må vi ikke miste hukommelsen. Det er sandt, at Kommissionen og Europa-Parlamentet har truffet en fælles beslutning med henblik på at afskaffe budgetposten til nødhjælp. Det er også sandt, at der er mange europæiske penge til rådighed. Kommissær Barnier sagde, at i forbindelse med østersavlen og landbruget ville artikel i forordningen om udvikling af landområderne blive anvendt, i forbindelse med skovbruget ville artikel blive anvendt, i forbindelse med virksomhederne vil undtagelserne fra konkurrencelovgivningen, der fremgår af traktatens artikel , stk. , blive anvendt, og til det offentlige udstyr vil strukturfondene blive anvendt. Ikke desto mindre vil der i dag ikke blive frigjort så meget som en centime mere end det, der blev udbetalt inden stormen, for at udvise en egentlig og aktiv solidaritet. For staterne drejer det sig simpelthen om at få det, de sætter til ved gyngerne, ind på karrusellen. Dette er utilfredsstillende, og jeg glæder mig personligt over, at hr. Barnier her nævner en idé, der ligger mig meget på sinde, og som jeg i øvrigt har givet udtryk for over for pressen i Bordeaux, nemlig oprettelsen af en styrket politik for et europæisk civilforsvar. Jeg tror, at nødsituationen skal være konkret for vores medborgere, hvis man vil have, at det europæiske statsborgerskab, som vi siger, vi ønsker, findes, hvis man vil have, at dette mandat, som vores formand fru Fontaine har placeret under en tilnærmelse mellem Unionen og borgerne, skal være effektivt. Jeg tror derfor, at et eurokorps til civil sikkerhed, oprettelsen af et egentligt hjælpekorps til civil sikkerhed, der er til stede i de områder i Unionen, der er i vanskeligheder, eftersom vi i dag ikke har nogen nødprocedure, men også uden for Unionens grænser, hvis det bliver nødvendigt, i Venezuela eller andre steder, er noget, vi burde stræbe efter, og jeg vil gerne sige til kommissær Barnier, at han i mig har en aktiv allieret, hvad angår denne idé, som jeg mener er generøs og europæisk.  Hr. formand, hr. kommissær, kære kolleger, sammenlignet med hvor ofte der optræder storme i andre regioner i verden, er vi relativt forskånede i Europa. Alligevel har stormene her i den sidste uge af december vist, hvilke følger de kan have, og at vi har store problemer i vente. Alle, der er kommet kørende til Strasbourg i bil eller tog, har kunnet opleve, hvilken ødelæggende virkning stormen også har haft i Alsace. Jeg vil derfor gerne udtrykke min medfølelse med alle borgere og de regioner, hvor denne storm har hærget så slemt, og samtidig her i Europa-Parlamentet gøre opmærksom på, hvor vigtigt det er at yde støtte til regionerne og menneskene. Vi ved alle, at en anden europæisk region kan blive ramt lige så hårdt i morgen. Nu handler det om at bearbejde det beskadigede træ så hurtigt som muligt. For vi ved alle, at det kan føre til endnu større katastrofer, hvis det beskadigede træ bliver for længe i skoven. Jeg vil gerne henvise til, at eksempelvis barkbillen finder det bedste grosted for sin udbredelse og sine larver i det beskadigede træ, og der så kan opstå senfølger, som vi ikke kan vurdere omfanget af i dag. Derfor er det absolut nødvendigt at bearbejde det beskadigede træ, før den varme årstid begynder. Det sande omfang af skaderne inden for skovbruget kender vi først om årtier. For vi ved alle, hvor lang tid det tager et træ at vokse. Her regner man i årtier, ikke i år. Derudover vil jeg gerne gøre opmærksom på, at det helt sikkert ikke kun handler om træproduktion inden for skovbruget, men at beskyttelsesskove og læbælter er en væsentlig faktor i nogle regioner. Jeg vil derfor gerne sige med stolthed i stemmen, at de østrigske skovarbejdere også er parate til ...  Hr. formand, jeg vil gerne udtrykke den største medfølelse med alle, der er blevet ramt af stormene. Her i Fællesskabet er vi ikke altid opmærksomme på, hvad der sker i andre lande. Der var meget begrænset dækning i Irland af tankskibets forlis. Jeg blev bedt om at fremhæve resultatet af stormene i Irland. Vi havde kraftige vinde og regnskyl af hidtil uset omfang, der kom oven i de eksisterende problemer, og betød, at tusinder af hektar blev oversvømmet med op til , meter vand. Vi oplevede den menneskelige ulykke med oversvømmede huse og gårde, ingen kloakker, ingen drikkevand og miljøkatastrofen med E.coli-forurenet vand. Jeg talte med landmænd, hvis får aborterede, fordi de havde drukket forurenet vand. Naturlige levesteder blev ødelagt. Så jeg beder om, at man husker på Irland i dette tilfælde. Jeg takker kommissæren og støtter ham meget i forslaget om en europæisk beskyttelsesstyrke.  Hr. formand, hr. kommissær, mine damer og herrer, jeg tilslutter mig alle dem, der har givet udtryk for deres solidaritet med ofrene for stormen. Jeg vil også gerne endnu en gang gøre opmærksom på stormens betydning for skovbruget i hele Europa. For vi får jo en massiv påvirkning af skovbruget i alle områder af Europa, og jeg mener, at man her skal tænke langsigtet og overveje, hvordan man fremover skal håndtere sådanne problemer. Vi ønsker helt sikkert ingen markedsordning for skove, men vi skal eventuelt tage initiativ til et system, måske i samarbejde med den private forsikringssektor, så vi på en eller anden måde kan mildne virkningerne for de berørte. Vi må desværre også regne med katastrofer af denne alvorlige karakter i fremtiden. Der er noget, der tyder på, det har vi allerede været inde på her, der er ingen beviser, men der er tydeligvis noget, der tyder på, at det stigende antal storme på verdensplan har med klimakatastrofen at gøre. Forskerne er selvfølgelig endnu ikke enige på dette punkt. Men de fleste er relativt sikre på, at omfanget og antallet af disse storme, hvis vi fortsætter med at udlede drivhusgasser, selvfølgelig vil tage langt mere til netop i det århundrede, vi lige har taget hul på. Jeg mener, at vi endnu en gang bør tænke på et forslag, som en af vores tidligere kolleger, Tom Spencer, fremsatte her i Europa-Parlamentet. Ifølge forslaget bør vi ikke give storme pige- eller drengenavne, men derimod navne på dem, der forårsager drivhuseffekten - han nævnte dengang oliekoncernerne. Her bør man dog helt sikkert undtage Shell og BP, da de er blevet klogere og har indledt en anden politik og ikke kun fokuserer på salg af klimaskadeligt fossilt brændsel, men derimod også investerer i bæredygtige energiformer. Vi skal se tingene i denne sammenhæng. Jeg er ikke enig med dem, der over én kam siger, at drivhuseffekten er skyld i denne storm, men at vi må frygte for yderligere katastrofer, hvis vi ikke hurtigt ændrer kurs, dét er relativt sikkert!  Hr. formand, først vil jeg gerne takke Dem for at have foreslået at forlænge denne debat for at sikre, at den bliver sammenhængende. Dernæst jeg vil sige, at jeg som kommissær, men også som borger i Frankrig, blev meget rørt over den sympati og solidaritet, som mange parlamentsmedlemmer fra hele Europa gav udtryk for, og som således - takket være denne debat - gav udtryk for en opfattelse, som jeg er enig i, nemlig at Europa ikke bare skal anses for et supermarked, men også for et humanistisk Europa. Jeg vil gerne takke fru Scallon, hr. Martin, hr. McCartin, fru González Álvarez og hr. Savary, som i særlig grad har genoptaget eller støttet den idé, som jeg går ind for, om en løsning, vi i højere grad er fælles om, og som er mere funktionsdygtig og gennemskuelig, i forbindelse med civil sikkerhed eller civil beskyttelse, som kan føre til oprettelsen af et europæisk civilforsvar, og vi vil fortsætte med at udvikle denne idé, som De vil se i den kommende tid. Mange - og jeg har lyttet opmærksomt til fru Gebhardt, fru Patrie, fru Isler Béguin, hr. Souchet, hr. Gollnisch og hr. Savary - har sagt, at der ikke er penge nok eller snarere, at der ikke er overskud. Men, mine damer og herrer, jeg har været parlamentariker i meget lang tid. Jeg vil ikke belære Dem, De kender budgettet, De kender forordningen om strukturfondene, De har vedtaget dette budget, og De ved således udmærket, hvilke rammer der er for mit arbejde. Jeg vil holde mig til kendsgerningerne, og jeg vil arbejde seriøst. Dette forhindrer mig ikke i at mene, at man faktisk meget omhyggeligt og med en meget præcis beskrivelse af udgifterne kunne genskabe budgetposten til nødhjælp, som for øvrigt kun ville være på nogle millioner euro. Det forslår overhovedet ikke i betragtning af katastrofernes omfang og følgerne for os. De kender dette budget. Det er den ramme, jeg arbejder inden for, og jeg prøver med mit ansvarsområde, med fru Diamantopoulou for budgettet for mål og med hr. Fischler for Den Europæiske Udviklings- og Garantifond for Landbruget, at sikre, at vi som hjælp i disse nødsituationer og på mellemlangt sigt kan få mest muligt ud af disse europæiske penge. Jeg er således ikke imod, at de budgetmæssige bestemmelser udvikles - vi vil bl.a. komme til at drøfte dette i forbindelse med det kommende budget - måske med henblik på at oprette, i hvert fald på det symbolske plan, den budgetpost til nødhjælp, som blev afskaffet for to år siden. I mellemtiden er der mange penge, rigeligt med penge, og hr. Gollnisch, jeg kan ikke acceptere, at De kalder anvendelsen heraf for en hypotetisk mulighed langt ude i fremtiden. Disse penge er til rådighed nu, i år. Og hvis de nationale myndigheder gør deres arbejde godt, og det tror jeg, de vil, kan bevillingerne blive realiseret til præcise problemer og projekter allerede fra midten af og i de kommende år. Og der er rigeligt med penge, selvom de ikke dækker alle de katastroferamte områder under mål De kunne især bevilges, jeg henvender mig her til hr. Liese og fru Mathieu - jeg har ikke talt om en ufuldstændig politik i forbindelse med skovbrug, fru Mathieu - til fru Keppelhoff-Wiechert og fru Schierhuber. Ud over mål er der i forbindelse med skovbrug - som er meget vigtigt for mig - og med hensyn til genetableringen af vores skovområder nogle muligheder, ud over zoneinddeling, i medfør af væsentlige bevillinger fra Den Europæiske Udviklings- og Garantifonds program "Garanti". Endelig vil jeg sige eller gentage, at alle disse katastrofer ikke nødvendigvis er naturkatastrofer. Jeg siger dette med stor ydmyghed. Blandt Dem er der medlemmer med stor kompetence og viden om disse emner, men også jeg har tidligere skrevet flere bøger om økologi og miljø. Jeg mener faktisk, at der er visse katastrofer, hvor konsekvenserne kan begrænses med politisk vilje. Dette mener jeg i forbindelse med oversvømmelserne og også stormene. Hr. Kronberger, hr. Messner og fru González Álvarez har omtalt de store klimatiske risici, og jeg vil gerne sige, at der sandsynligvis er en sammenhæng mellem konsekvenserne af disse naturkatastrofer og politikkerne, hvor Europa fortsat skal være en af drivkræfterne i forbindelse med forebyggelsen af disse store miljørisici. Hr. formand, jeg takker Dem, og jeg takker Parlamentet for at give Kommissionen mulighed for at forklare sig. Inden for rammerne af det nuværende budget og de aktuelle retningslinjer vil vi nu arbejde på, at disse disponible bevillinger, som De har stillet til vores rådighed, anvendes bedre og hurtigere til at afhjælpe følgerne af disse katastrofer, og at de kommer til at udgøre en økonomisk, politisk og menneskelig støtte til de familier, som er blevet alvorligt ramt.  Jeg har modtaget syv beslutningsforslag i henhold til forretningsordenens artikel , stk. Forhandlingen er afsluttet. Afstemningen finder sted torsdag kl.  Fødevaresikkerhed Næste punkt på dagsordenen er meddelelsen om fødevaresikkerhed og en erklæring fra Kommissionen.  Hr. formand, jeg er meget glad for at kunne benytte denne første mulighed for at skitsere hovedtrækkene i Kommissionens hvidbog om fødevaresikkerhed, som blev vedtaget sidste onsdag, den januar, for Parlamentet sammen med min kollega hr. Liikanen. Ved min høring i september lovede jeg en hurtig offentliggørelse af denne hvidbog. Jeg er glad for, at vi har kunnet aflevere den så hurtigt. Hvidbogen repræsenterer tre til fire måneders intensivt arbejde, siden den nye Kommission blev udpeget i september. Vi har indarbejdet resultaterne af de omfattende høringer, der har fundet sted i løbet af det sidste par år siden offentliggørelsen af Kommissionens grønbog om fødevarelovgivning. Den afspejler ligeledes vores erfaringer med de seneste alarmeringer vedrørende fødevarer på områder som dioxin og slam samt BSE-krisen. Hvidbogen afspejler ligeledes Parlamentets ønsker, som De har udtrykt over for både Kommissionens formand, hr. Prodi, og mig selv de mange gange, vi har drøftet fødevaresikkerhed her i Parlamentet, siden Kommissionen blev udpeget. Jeg behøver ikke minde Dem om, at forbrugernes tillid til Europas fødevaresikkerhedssystem er blevet kraftigt forringet af kriserne og alarmeringerne i de seneste år og måneder. Kommissionen er fuldt engageret i at genopbygge tilliden ved at indføre det mest moderne og effektive fødevaresikkerhedssystem i verden. Da jeg præsenterede hvidbogen i sidste uge, sagde jeg, at indkøbsvognen er et af de mest effektive våben på jordens overflade. De mest afgørende beslutninger træffes af Europas forbrugere. Hvis deres tillid beskadiges, afspejles det i deres købsbeslutninger. Dette har igen dramatiske virkninger for landmænd, producenter og erhvervslivet generelt. I en industri med en værdi på omkring milliarder euro årligt kan selv et lille fald i tilliden have betydelige virkninger. Agrofødevaresektoren og landbruget har til sammen over millioner ansatte. Der er behov for et højt tillidsniveau for at øge beskæftigelsen og konkurrenceevnen. Denne tillidskrise har ligeledes haft den uheldige, men uundgåelige virkning, at den har undergravet forbrugernes tillid til de systemer og institutioner på nationalt og europæisk plan, der skal overvåge og sikre de højeste standarder med hensyn til fødevaresikkerhed. Når jeg siger alt dette, vil jeg blot slå fast, at Europa ikke desto mindre har en af de bedste fødevareindustrier i verden og ligeledes et af de bedste systemer til fødevarekontrol. Udfordringen består i at gøre systemerne til de allerbedste. Det overordnede mål med hvidbogen om fødevaresikkerhed er derfor at indføre den nødvendige lovgivning og de strukturer, der kan garantere det højst mulige niveau af sundhedsbeskyttelse for forbrugerne i forbindelse med indtagelse af fødevarer. Vi opstiller en udfordrende og ambitiøs dagsorden for forandringer. Kommissionen behøver Parlamentets fulde støtte, hvis vi skal opfylde vores ambitioner til tiden. Vi får også brug for Rådets og andre interessenters fulde støtte. I hvidbogen om fødevaresikkerhed skitserer vi en omfattende række af aktioner, der er nødvendige for at supplere og modernisere EU's eksisterende fødevarelovgivning. Alle disse foranstaltninger er beregnet på at gøre systemet mere sammenhængende, forståeligt og fleksibelt. Vi ønsker at fremme en bedre håndhævelse af denne lovgivning og sikre forbrugerne større gennemsigtighed. Den detaljerede handlingsplan for fødevaresikkerhed i hvidbogen indeholder en præcis tidsplan for indsatsen i løbet af de kommende tre år. Der er planer om mere end foranstaltninger. Det er vores mål at opbygge en sammenhængende og moderne fødevarelovgivning inden udgangen af Vi har også planer om at oprette en europæisk fødevaremyndighed inden som et væsentligt supplement til det nye system for fødevaresikkerhed. Denne plan vil blive genstand for megen granskning og debat. Den har allerede afstedkommet mange bemærkninger, også reaktioner fra medlemmer af Europa-Parlamentet. Kapitlet i hvidbogen om oprettelse af en europæisk fødevaremyndighed er helt klart beregnet på at opfordre til fremsættelse af synspunkter og kommentarer. Vi ønsker at få tilkendegivelser om vores planer inden udgangen af april. Jeg vender tilbage til høringsprocessen om et øjeblik. Kommissionen mener, at der er behov for gennemgribende strukturelle ændringer i systemet for fødevaresikkerhed for at opfylde de to målsætninger om at sikre de højeste standarder for fødevaresikkerhed og genoprette forbrugernes tillid. Hvorfor skal en europæisk fødevaremyndighed være en væsentlig del af denne forandringsstruktur? Det første hovedprincip er uafhængighed. De vigtigste interessenter, herunder forbrugerne, ønsker et system, der er uafhængigt, og som opfattes som uafhængigt af alle eksisterende interesser. Vi må også sikre ekspertise og gennemsigtighed. Vi har gjort store fremskridt i løbet af det sidste par år, siden man indførte det reformerede system med videnskabelig rådgivning som en konsekvens af BSE-krisen. Men Kommissionen mener, at vi bør gå længere endnu. Vi må oprette et permanent og virkeligt uafhængigt, ekspertisebaseret og gennemsigtigt system for risikovurdering. Myndighedens hovedopgave bliver risikovurdering inden for fødevaresikkerhed. Vi regner med, at arbejdet inden for de eksisterende fem videnskabelige komitéer for fødevaresikkerhed vil blive overført til den nye myndighed. Det vil måske ikke blive overført i sin nuværende form og struktur - det er et spørgsmål, som vi ønsker at få synspunkter på, før vi fremsætter det endelige forslag om oprettelse af myndigheden. Men hvis vi blot ville foreslå en ommøblering, ville det helt klart være utilstrækkeligt. Som det slås fast i hvidbogen, skal den nye struktur kunne bibringe merværdi. Jeg har den holdning, at det eksisterende system med videnskabelig rådgivning skal styrkes. Inden for myndigheden regner jeg med langt stærkere videnskabelig og anden støtte til de uafhængige videnskabsmænd. Jeg regner også med, at myndigheden vil blive langt mere proaktiv end den nuværende ordning - foregribe frem for at reagere, identificere problemer, før de bliver til kriser. Denne proaktive metode skal være myndighedens varemærke. Med henblik på denne proaktive holdning identificeres der en række nye områder i hvidbogen, som den nye myndighed skal tage sig af. Der er bl.a. tale om en omfattende informationsindsamlings- og overvågningsfunktion, koordinering af videnskabelige informationer i EU samt opbygning af stærke netværk med agenturer og instanser for fødevaresikkerhed i medlemsstaterne. Vi planlægger også, at myndigheden som led i sine beføjelser skal stå for et forbedret tidligt varslingssystem for problemer med levnedsmidler og foderstoffer. Kommissionen har besluttet, at det hverken er hensigtsmæssigt eller muligt at overdrage beføjelser vedrørende risikoforvaltning til myndigheden. Vi mener, at beslutninger vedrørende risikoforvaltning skal være forbeholdt Kommissionen, Parlamentet og Rådet. Jeg vil ikke undskylde for denne fremgangsmåde; jeg mener virkelig, at det er den rigtige. Nogen vil måske mene, at vi bør give en sådan myndighed lovgivningsbeføjelser. Jeg er ikke enig i disse synspunkter og afviser dem ret energisk. Først sidste år blev traktaten ændret, så Parlamentet fik en langt større rolle i lovgivningsprocessen. Hvis denne rolle blev overdraget til en myndighed på dette tidspunkt, ville det efter min mening være et tilbageskridt og udvande den demokratiske ansvarlighed. Jeg er meget spændt på at høre Parlamentets egne synspunkter om dette spørgsmål. Andre vil påstå, at Kommissionen blot kan ignorere rådene fra den nye myndighed. Den argumentation afviser jeg også. Hvordan kan en kommissær for sundhed og forbrugerbeskyttelse afvise eller ignorere en velbegrundet, uafhængig, videnskabelig rådgivning vedrørende fødevaresikkerhed? Ville dette være i de europæiske borgeres interesse? Efter min mening helt klart nej, medmindre denne afvisning af de videnskabelige argumenter havde et korrekt grundlag, var begrundet rationelt og fuldt dokumenteret. Det synes vanskeligt at forestille sig en sådan situation. Jeg kan nu forsikre Dem om, at Kommissionen ved udøvelsen af sine risikoforvaltningsfunktioner vil tage fuldt hensyn til myndighedens videnskabelige rådgivning. Jeg har allerede sagt, at myndigheden vil få til opgave at udvikle netværk med nationale agenturer og instanser inden for fødevaresikkerhed. Dette er en vigtig opgave. Vi må udvikle en større grad af sikkerhed i den videnskab, der danner grundlag for fødevaresikkerheden i Den Europæiske Union. Myndigheden skal blive den autoritative kilde til videnskabelig rådgivning og information om spørgsmål vedrørende fødevaresikkerhed. Den situation opstår ikke ved, at man blot opretter myndigheden, men vil udvikle sig med tiden, efterhånden som man får tillid til myndigheden selv. Jeg mener ikke, at vi kan være deklaratoriske inden for videnskab og rådgivning baseret på videnskab. Men med udviklingen af dynamiske netværk med nationale videnskabelige instanser og agenturer, vil myndigheden få en fremtrædende stilling på den europæiske scene. Jeg glæder mig også til at høre Parlamentets synspunkter om dette. Som en integreret del af merværdistrukturen foreslås det i hvidbogen, at myndigheden skal have en vigtig rolle med risikokommunikation: at formidle komplekse videnskabelige oplysninger på en forbrugervenlig måde, at være den åbenlyse og uomgængelige modtager af de allerseneste data om risici, at være meget synlig, at fortælle de gode nyheder om fødevarer, at være proaktiv. Hvidbogen indeholder også meget vigtige forslag med hensyn til kontrol. Det er en yderst vigtig bestanddel af systemet med kontroller og foranstaltninger, der skal sikre, at medlemsstaterne og operatørerne overholder fællesskabslovgivningen. Jeg ønsker at se et virkeligt indre marked i funktion på kontrolområdet. I den forbindelse foreslår vi også en betydelig udvidelse af den kontrolfunktion, der udføres af Levnedsmiddel- og Veterinærkontoret i Dublin. Disse reviderede fællesskabsrammer får tre centrale elementer: operationelle kriterier på fællesskabsplan, kontrolretningslinjer på fællesskabsplan samt et forbedret administrativt samarbejde om udvikling og anvendelse af kontrol. Som led i vores forslag på området - som jeg forventer at fremsætte sidst på året - vil jeg undersøge, hvorvidt der er behov for at overdrage yderligere beføjelser til Kommissionen ud over overtrædelsesprocedurerne. Disse kunne omfatte tilbageholdelse af økonomisk støtte fra Fællesskabet eller inddragelse af finansiering, der allerede er forpligtet til en medlemsstat. Disse forslag skal ses som led i vores bestræbelser på at indføre de højeste standarder for fødevaresikkerhed i verden, fremme forbrugerens tillid og udvide markederne for landmænd og producenter i Unionen. Ud over forslagene om en ny europæisk fødevaremyndighed og et forbedret kontrolsystem på fællesskabsplan stilles der i hvidbogen også forslag om en handlingsplan med en lang række foranstaltninger, der skal forbedre og skabe øget sammenhæng i Fællesskabets lovgivning, og som omfatter alle aspekter af levnedsmidler fra jord til bord. Der opstilles mere end separate aktioner, som planlægges gennemført i den kommende periode, og som har til formål at lukke de konstaterede huller i den nuværende lovgivning. De nye juridiske rammer vil omfatte dyrefoder, dyrevelfærd og hygiejne, smitstoffer og rester, nye fødevarer, tilsætningsstoffer, aromastoffer, emballage og bestråling. De vil omfatte et forslag om en overordnet fødevarelovgivning, som vil omfatte principperne for fødevaresikkerhed såsom ansvarlighed hos foderstofproducenter, landmænd og fødevareoperatører, sporbarhed for foderstoffer, levnedsmidler og ingredienser, korrekt risikoanalyse f.eks. gennem risikovurdering - det vil sige videnskabelig rådgivning og informationsanalyse - risikoforvaltning - det vil sige regulering og kontrol - risikokommunikation og anvendelse af forsigtighedsprincippet, hvor dette er relevant. Hvad angår forsigtighedsprincippet, kan jeg tilføje, at Kommissionen er i færd med at færdiggøre en meddelelse, som jeg forventer vedtaget meget snart. Jeg ser frem til en nyttig udveksling af synspunkter her i eftermiddag med Parlamentets medlemmer, som helt klart ville have foretrukket at gøre det i sidste uge, hvis der havde været en passende plenarforsamling til rådighed. Men på baggrund af mine kontakter med formændene for de relevante udvalg erkender jeg, at dette ikke var muligt. Men jeg ved også, at vi får rig lejlighed til at drøfte hvidbogens forslag om myndigheden i løbet af de kommende måneder. Vi har nu nogle måneder til den nødvendige diskussion af Kommissionens tanker vedrørende hvidbogen om oprettelse af en europæisk fødevaremyndighed. Parlamentet får en nøglerolle i denne diskussion. Parlamentet spillede en vigtig rolle i Europas reaktion på BSE-krisen. Siden da har det været særligt aktivt med at bringe borgernes bekymringer om fødevaresikkerheden frem. Jeg forventer, at Parlamentets bidrag til diskussionen om myndigheden bliver lige så inspirerende og konstruktivt. Selvom vi har nogle måneder frem til udgangen af april til at drøfte dette spørgsmål og indsamle synspunkter, erkender jeg fuldt ud, at det er en meget stram tidsplan. Jeg vil derfor bede Parlamentet træffe de nødvendige foranstaltninger for at sikre, at dets synspunkter kan formuleres så hurtigt som muligt. Det er vigtigt, at Kommissionen kan udnytte Parlamentets bidrag til at forme det, der bliver centralt, når vi skal bringe beskyttelsen af forbrugernes helbred op i en ny dimension og derved genoprette forbrugernes tillid til Den Europæiske Unions system for fødevaresikkerhed. Den europæiske fødevaremyndighed bliver en central faktor i EU's fødevaresikkerhedsordning i de kommende år. Det er vigtigt, at vi får den skruet rigtigt sammen.  Hr. formand, jeg takker kommissæren for hans erklæring. Jeg glæder mig over den arbejdsdeling, som De har foretaget, og at ansvaret for forvaltning af fødevarer fortsat ligger hos de europæiske institutioner, herunder Kommissionen og Parlamentet. Det er helt klart den rigtige fremgangsmåde. Men der er et ord, som jeg ikke har hørt Dem nævne her i aften. Jeg håber, at vi kan finde en løsning. Vi har brug for et organ for fødevarelovgivning, som De sagde, og vi har brug for at blive enige. Det er meget vigtigt, at vi medtager erstatningsansvar i den proces. Det er det ord, jeg taler om. Problemet har hidtil været, at skatteyderne betalte, når noget gik galt. Det kan ikke fortsætte. Når vi får en krise, skal vi på forhånd klart give udtryk for, at hvis der er et problem, skal de ansvarlige betale.  Hr. formand, det var en virkelig god hvidbog og ikke et ord fra mig om myndigheden. Mine spørgsmål vedrører positivlisten for foderstoffer. De er uklar på dette punkt i Deres hvidbog. Hvordan ser Deres tidsplan ud, hvor hurtigt vil De præsentere en positivliste? Hvornår stilles der de samme krav til foderstoffer og fremstilling som til produktion og kontrol af produktion af levnedsmidler? Sidste del af mit spørgsmål lyder som følger: Hvornår bliver BSE-test bindende i alle medlemslande? Også her er De, hvad angår forpligtelsen, fortsat noget uklar i Deres hvidbog.  Tak for Deres erklæring, hr. kommissær. Jeg mener, at de retningslinjer, De har opstillet for fødevaresikkerhedsmyndigheden er udtryk for en erkendelse af realiteterne. Medlemsstaterne vil ikke acceptere et agentur med lovgivningsbeføjelser, så der er ikke meget idé i at foreslå et sådant. Nogle sektorer af fødevareindustrien har helt klart behov for bedre regulering, og dette er klart i spørgsmålet om foder og animalske foderstoffer. Men som formand for et udvalg, der ser ud til næsten udelukkende at skulle beskæftige sig med fødevarer i de næste tre år, må jeg spørge: Hvis Europa har det sikreste kontrolsystem for fødevarer, som De var inde på, hvorfor har vi så brug for nye direktiver og forordninger og nye ændringsdirektiver? Og for det andet: Vil dette ikke accentuere problemet med overregulering fra Bruxelles og undergennemførelse i medlemsstaterne? Vi ser frem til en frugtbar dialog med Dem om dette spørgsmål. Med hensyn til udvidelsen: Hvilke planer har Kommissionen om at inddrage ansøgerlandene i diskussionen om disse nye love, idet Kommissionen klart forventer, at de planlagte love i hvidbogen skal være en del af acquis communautaire i ?  Hr. formand, først vil jeg gerne takke fru Ahern, fru Roth-Behrendt og fru Jackson for deres opbakning til hvidbogen. Jeg finder det opmuntrende, og jeg ser frem til yderligere drøftelser med dem og de øvrige medlemmer af Parlamentet om de spørgsmål, de tog op. Fru Ahern var inde på spørgsmålet om erstatningsansvar. Det behandles naturligvis ikke direkte i hvidbogen bortset fra henvisningen til, at vi vil indføre bestemmelser - og der findes allerede nogle - vedrørende spørgsmålet om sporbarhed. Når det er på plads, kan vi begynde at kigge på spørgsmål om erstatningsansvar. Jeg har ikke gjort mig alle de detaljerede og nødvendige overvejelser om spørgsmålet om erstatningsansvar og de tilhørende spørgsmål på trods af min baggrund, men det ser for mig ud til, at der meget vel kan være tale om aspekter vedrørende subsidiaritet. Men jeg har noteret Deres forslag og vil overveje det yderligere. Fru Roth-Behrendt spurgte, om der vil blive udarbejdet en positivliste. Det er et af de spørgsmål, som vi tager op i bilaget til lovgivningen, og det er hensigten at etablere en positivliste for foderstoffer. I øjeblikket er der som sagt tale om en negativliste, som udvides efter behov. Udarbejdelsen af positivlisten er et af de spørgsmål, der omtales i bilaget sammen med en dato, rent faktisk. Det tidlige varslingssystem for foderstoffer er noget, som vi har identificeret som et hul i lovgivningen. Der findes et tidligt varslingssystem for levnedsmidler, men ikke for foderstoffer. Dette er uheldigt, og det er forkert, og vi mener, at det er vigtigt at identificere det og udarbejde en lovgivning, der kan lukke hullet, og det vil blive gjort. Der arbejdes i øjeblikket med BSE i medlemsstaterne og med udarbejdelse af stikprøveudtagning for at identificere inaktivitetsniveauet i medlemsstaterne. Jeg ved, at fru Roth-Behrendt har stillet mig dette spørgsmål før, og jeg sagde, at jeg mente, at det ville blive oprettet hurtigt, men jeg har forstået, at det er til høring mellem tjenestegrenene i Kommissionen, og at arbejdet er i gang. Jeg håber, at jeg næste gang, De stiller spørgsmålet, kan være i stand til at give Dem mere detaljerede oplysninger. Fru Jackson fokuserede på, at der er nye og ændrede retsakter, og spurgte, om dette fører til overregulering. Jeg vil sige, at de retsakter, vi har udarbejdet, har til formål at lukke huller i den eksisterende lovgivning. Det er ikke så meget et spørgsmål om at udarbejde nye ordninger eller yderligere lovgivning, selvom det er en del af det, men om at identificere mangler og smuthuller i kæden fra jord til bord og lukke dem. Der henvises til ansøgerlandene, og at det er noget vi skal huske på. Standarder for fødevaresikkerhed og andre områder af sikkerheden er helt klart af stor betydning i forbindelse med udvidelsen, og det er et spørgsmål, som jeg har gjort hr. Verheugen opmærksom på.  Hr. kommissær, nogle medlemslandes uvidenhed har bragt os i Europa ud i en stor levnedsmiddelkrise, og jeg bliver, desværre, endnu en gang irriteret over, at Rådet i dag, hvor De fremlægger denne interessante betænkning, igen er fuldstændig fraværende. Jeg kunne virkelig godt tænke mig, at De fortalte mig, hvordan De vil sikre, at en sådan ny myndighed, uanset hvad den kommer til at hedde i detaljer, også får indflydelse på Rådet, hvem der får noget at skulle have sagt i denne myndighed, hvem der giver ordrerne. Selvfølgelig må vi ikke foreskrive noget indholdsmæssigt, men jeg holder fast ved, at Parlamentet beholder og sågar udbygger sine rettigheder efter Maastricht og Amsterdam. Jeg er meget bekymret for, at vi igen får en myndighed, der flyver anonymt gennem Europa som en satellit. Jeg ville elske sådan en myndighed, som Djævelen elsker vievandet. Jeg håber ikke, at det kommer dertil!  Jeg hilser også hvidbogen velkommen. Men regner De med, at agenturet for fødevaresikkerhed har autoritet til at forhindre den oksekødskrig, vi har haft, og Frankrigs afvisning af at ophæve forbuddet? De nævnte, at Kommissionen kunne tilbageholde bevillinger og støtte fra lande, der handler på samme måde som Frankrig. Vil De også foreslå, at Kommissionen f.eks. får mulighed for at foretage midlertidige betalinger i stil med det, de britiske landmænd beder om i øjeblikket?  Hr. formand, hr. kommissær, De sagde ved informationsmødet i sidste uge, at Deres opfattelse er, at EU's kommende fødevareagentur ikke bør placeres i periferien, men De nævnte ikke, hvad denne periferi hedder. Arbejdet i EU­enheden i f.eks. Dublin har vist, at fysisk afstand i dag ikke er en hindring for en effektiv virkning og kommunikation. Det er fremlagt, at det kommende fødevareagenturs vigtigste opgaver vil være indsamling, udsendelse og koordinering af data, udarbejdelse af anbefalinger for at udvikle fødevareindustrien og - som De konstaterede - indsamling af videnskabelige data og popularisering af viden for forbrugerne. Alt dette kan ved hjælp af moderne teknik klares fra et hvilket som helst område i Den Europæiske Union. Jeg spørger således, hvad bygger De Deres opfattelse af beliggenhed på?  Med hensyn til sammensætningen af myndigheden: Først og fremmest skal der ansættes interne videnskabsfolk, der skal stå i forbindelse med videnskabsfolk, der er eksperter på netop det område, man beskæftiger sig med på det pågældende tidspunkt. Endvidere skal fødevaremyndigheden have en bestyrelse. De vil bemærke, at vi i hvidbogen ikke siger noget specifikt om bestyrelsens sammensætning. Det er et spørgsmål, som jeg forventer drøftet mellem Parlamentet og Kommissionen i de kommende par uger og måneder. Jeg regner med, at bestyrelsens medlemmer bliver interessenter eller repræsentanter for interessenterne. Bestyrelsens funktion skal beskrives nærmere i det forslag, jeg vil forelægge for Kommissionen til september. Vi har ikke gjort det endnu, men det sker til september. Jeg forventer ikke, at bestyrelsen vil skulle fortælle videnskabsfolkene, hvordan de skal udføre deres arbejde. Det ville undergrave uafhængigheden af den videnskabelige rådgivning. Men det kunne være gavnligt overordnet set, navnlig ved at bede myndigheden undersøge bestemte områder med behov for forskning. Hr. Florenz spurgte, om Parlamentet får noget at skulle have sagt her. Det er et spørgsmål, der skal overvejes og drøftes. Der er sikkert forskellige holdninger til det. Nogle vil måske sige, at det vil være upassende for Parlamentet eller medlemmer af Parlamentet - eller personer udpeget af Parlamentet - at være medlemmer af bestyrelsen. Andre vil mene, at det vil være nyttigt, hvis Parlamentet gennem udpegede personer eller medlemmerne selv kunne få mulighed for at diskutere, hvilke emner der bør undersøges. Det er et spørgsmål, der skal overvejes, men det er ikke udelukket. Hr. Florenz rejste ligeledes spørgsmålet om anonymitet. Jeg er glad for, at han tog det op, for det er af særlig betydning for denne myndighed at have en høj profil. Den skal være synlig. Den skal være kendt. Forbrugerne i Den Europæiske Union skal kende til eksistensen af fødevaremyndigheden. Myndighedens direktør skal være en person, som typisk vil være kendt, som regelmæssigt optræder i tv og taler om spørgsmål vedrørende fødevarer, navnlig i relation til de gode nyheder vedrørende fødevarer i sammenhæng med ernæring, kost og sådanne spørgsmål, så forbrugerne, hvis der kommer en ny fødevarekrise, vil være klar over agenturets eksistens. De vil være klar over, at de har hørt fra myndigheden før under andre omstændigheder, og derfor vil der forhåbentlig være opbygget et fundament af tillid gennem erklæringerne fra myndigheden. Det er derfor af fundamental betydning, at denne myndighed ikke er anonym. Den skal være synlig. Jeg vil gøre alt, hvad jeg kan, for at give myndigheden en høj profil. Fru Lynne spurgte, om myndigheden får tilstrækkelig autoritet. Jeg går ud fra, at spørgsmålet drejer sig om, hvor myndighedens kompetence begynder og slutter, og hvor kompetencen og autoriteten hos medlemsstaternes agenturer for fødevaresikkerhed begynder og slutter. Der skal være tale om et samspil på det videnskabelige område. Det er helt klart ikke ønskværdigt med situationer, hvor videnskabsfolk, der arbejder for eller rådgiver Fællesskabets agentur for fødevaresikkerhed, er uenige i en videnskabelig udtalelse fra en medlemsstat. Den situation er ikke ønskværdig, og den ønsker vi ikke for fremtiden. Der er en række ting, der undergraver forbrugernes tillid - mangel på information er en af dem. Men information, der er udtryk for en fundamental uenighed mellem videnskabsfolk om centrale spørgsmål vedrørende fødevaresikkerhed, giver også anledning til stor bekymring. Vi må forsøge at undgå dette og etablere strukturer for at sikre, at der sker en korrekt formidling af informationer mellem videnskabsfolkene, at der bliver tale om fuldstændig høring og diskussion, og at myndigheden på fællesskabsplan har mulighed for og er bemyndiget til at søge vejledning og udtalelser fra uafhængige videnskabsfolk i alle medlemsstater og måske endda andre steder, når der kan findes eksperter andre steder. Med tiden vil ikke blot myndighedens profil som sagt blive forbedret, men også dens ekspertise og dens moralske autoritet vil blive styrket og forbedret over en periode, så dens synspunkter accepteres og ikke anfægtes. Denne situation kan nås over en periode. Man kan ikke lovgive om forbrugernes tillid. Det er noget, som man gør sig fortjent til med tiden. Men Kommissionen vil få mulighed for at sørge for, at myndighedens udtalelser i videnskabelige spørgsmål håndhæves gennem vedtagelse af lovgivning, hvilket er Kommissionens, Parlamentets og Rådets funktion. Jeg er klar over, at det er et ret tidskrævende projekt, men ikke desto mindre mener jeg, at udarbejdelse af en lovgivning på grundlag af myndighedens udtalelser er vejen frem. Manglende overholdelse af lovgivningen er et spørgsmål, som kan behandles af domstolene på normal vis. Et af de spørgsmål, vi måske skal tage stilling til med tiden, er spørgsmålet om reaktionstiden under sådanne omstændigheder. Jeg håber at kunne undersøge, om der kan indføres noget, der giver os hurtigere respons fra den juridiske proces. Med hensyn til tilskud og subsidier: Ja, det spørgsmål har vi overvejet. Det kræver rådgivning fra den juridiske tjeneste, og det vil vi også få, navnlig under hensyntagen til, at det kan udgøre en hurtig reaktion på manglende overholdelse af fællesskabslovgivningen under behandling ved en domstol. Med hensyn til fru Lynnes spørgsmål om midlertidige betalinger: Det er et spørgsmål, som meget vel kan stilles til Parlamentet, eftersom det vedrører budgetanliggender. Fru Myller spurgte mig så om myndighedens placering. Det er der ikke truffet nogen beslutning om ud over, at det er mere sandsynligt, at myndigheden vil blive placeret centralt snarere end i periferien. Jeg er klar over, at Levnedsmiddel- og Veterinærkontoret er placeret i Dublin, og selvom jeg selv kommer fra den del af verden, må jeg acceptere, at det ikke er Europas centrum! Men situationen for Levnedsmiddel- og Veterinærkontoret er helt anderledes end for fødevaresikkerhedsmyndigheden. Levnedsmiddel- og Veterinærkontoret består af uafhængige videnskabsfolk og dyrlæger og så videre, der rejser fra et sted, hvor der findes en lufthavn - naturligvis har vi en lufthavn i Dublin. Situationen for fødevaresikkerhedsmyndigheden er helt anderledes. Den skal ligge tæt på Kommissionen på grund af behovet for samspil mellem videnskabsfolkene inden for fødevaresikkerhedsmyndigheden og dem af os, der arbejder med at iværksætte lovgivning. En vigtig del af kommunikationen mellem de to institutioner vil naturligvis bestå i at sikre, at de af os, der arbejder med at udforme lovgivning, klart og tydeligt forstår, hvad videnskabsfolkene mener, hvilke problemer de har identificeret, hvilken lovgivning der er nødvendig for at tage hånd om de problemer, de tager op. Videnskabsfolkene vil ligeledes ønske at komme med bidrag til den juridiske proces, den politiske beslutningsproces eller den lovgivningsmæssige proces for at sikre sig, at lovgivningen retter op på de problemer, de har identificeret. Det ser ud til at være ønskværdigt med en central placering for en myndighed af denne art. Videnskabsfolkene vil blive ansat i huset, men der bliver også behov for at have kontakt med videnskabsfolk på konsulentbasis og under disse omstændigheder, da videnskabsfolkene vil skulle rejse, er der formentlig bedre, at de tager til en central placering, hvor Parlamentet, Kommissionen og Rådet er placeret. Det er min vurdering i øjeblikket. Det kan være noget, der skal diskuteres her og andre steder, og jeg vil lytte til alle forslag, der kommer frem, men min foreløbige konklusion er, at denne myndighed bør placeres centralt frem for i periferien.  Kære kolleger, jeg sidder i en meget vanskelig situation, for jeg kan ikke ændre dagsordenen. Jeg vil foreslå, at De tager dette spørgsmål op med Deres politiske grupper og rejser det på Formandskonferencen. Hvis De mener, at disse spørgsmål efter en redegørelse ved Kommissionen er vigtige, vil jeg foreslå, at vi beder om mere tid end den halve time, der er afsat til dem. I dag havde vi seks minutters spørgsmål fra medlemmerne og minutter med svar fra kommissæren plus hans redegørelse. Som De kan se, er en halv time overhovedet ikke nok til disse spørgsmål. Jeg håber, at De vil drøfte dette i de politiske grupper, så vi kan få et bedre struktureret punkt med Kommissionen ved sådanne lejligheder fremover. Forhandlingen er afsluttet.  Spørgetid Næste punkt på dagsordenen er spørgetid til Kommissionen . Jeg kan meddele Dem, at vi vil bruge ca. en time og minutter på denne spørgetid. Vi vil skære lidt ned på tiden i dag, fordi tolkene arbejder kontinuerligt.  Jeg giver ordet til hr. Purvis, der har et spørgsmål til forretningsordenen.  Jeg protesterer mod, at vi beskærer tiden til spørgetiden. Det er en af de få lejligheder, hvor menige medlemmer har mulighed for at få taletid, og jeg beder Dem udvide den til halvanden time, som det fremgår af dagsordenen. Sådan er dagsordenen, og jeg mener, at vi bør holde os til dagsordenen.  Det, der sker, ærede kollega, er, at det stod i dagsordenen, at vi ville begynde kl. , og De kan se uret. Jeg håber i hvert tilfælde ikke, at vi når helt hen til aftenmødet. Første del    Spørgsmål nr. af : Om: Opførelse af et atomkraftværk i det jordskælvsramte Tyrkiet To jordskælv for nylig i Tyrkiet, der nåede op på over på Richterskalaen, skabte alvorlig tvivl om Tyrkiets fortsatte opførelse af bekostelige atomreaktorer i Akuyu, mens energireserver, fra Atatyrk-dæmningen eksporteres til tredjelande og EU anvender en del af sit budget på at reparere skader som følge af jordskælv. Tyrkiets atomplaner - hvor der ses bort fra risikoen for befolkningen, Tyrkiets økosystemer og det omkringliggende område - giver anledning til mistanke om, at der bag dem er planer, som Tyrkiets politiske og militære ledere har vedtaget om at skaffe sig atomteknologi, der sætter dem i stand til at fremstille atomvåben, forsøg på at købe reaktorer af canadisk oprindelse af den type, som Indien og Pakistan har indkøbt, tyder på. Hvilke foranstaltninger agter Kommissionen at træffe for at forhindre uheld på atomkraftværker og spredning af atomvåben i et land, som ønsker at tilslutte sig EU, men anvender enorme summer på atomprogrammer, samtidig med at det modtager økonomisk bistand fra EU=s budget? Jeg giver ordet til kommissær Verheugen.  Kommissionen følger med interesse den planlagte opførelse af et atomkraftværk i Akkuyu i Tyrkiet og erkender betydningen af at sikre, at man ved opførelsen af det nye anlæg overholder de højeste og internationalt accepterede atomsikkerhedsstandarder. I henhold til vores oplysninger har man endnu ikke truffet beslutning om en bygmester. Kommissionen anerkender, at Tyrkiet har underskrevet og ratificeret konventionen om nuklear sikkerhed og erkender, at ansvaret for at udstede tilladelser og regulere placeringen, bygningen, ibrugtagningen, driften og afviklingen af atomkraftværker i Tyrkiet udelukkende ligger hos den tyrkiske atomenergimyndighed. Kommissionen har ikke beføjelser til at indføre begrænsninger på beslutninger truffet af et land vedrørende energiproduktion, herunder på atomkraftværker. Som kommissær Wallstöm nævnte under høringerne i Europa-Parlamentet i september , vil Kommissionen tage spørgsmålet om atomsikkerhed og strålingsbeskyttelse op på alle relevante møder med den tyrkiske regering i fremtiden, og jeg er glad for at kunne meddele Dem, at vi om et par dage skal have et møde med den tyrkiske udenrigsminister, hvor vi helt klart vil tage spørgsmålet op. Kommissionen er navnlig klar over offentlighedens bekymring over den registrerede seismiske aktivitet i området ved Ecemis-forkastningen, der ligger i nærheden af værkets planlagte placering. I henhold til oplysninger fra Det Internationale Atomenergiagentur tages der ved udformningen af værket hensyn til muligheden for kraftigere jordskælv, end der nogensinde er registreret i området og især mere end gange kraftigere end det, der blev registreret i Adana i juni Der er fastsat en bred margen ved udformningen for at sikre en sikker drift på værket i henhold til miljøforholdene på stedet. Kommissionen er også opmærksom på bekymringen over den mulige hensigt om at bruge værker til produktion af materiale, der kan anvendes til våben. Den anerkender, at Tyrkiet har underskrevet og ratificeret traktaten om ikkespredning af kernevåben, og at landet for nylig har indgået en omfattende sikringsaftale med Det Internationale Atomenergiagentur.  Tak for svaret. Jeg vil gerne betone følgende: Tyrkiet er nu et ansøgerland. Med denne plan stræber landet efter at forøge sin energikapacitet med %. Samtidig stræber det efter at anskaffe reaktorer af typen Candu fra Canada. Disse reaktorer bliver allerede anvendt af Pakistan og Indien til fremstilling af atomvåben, sådan som det er kommet frem. Set i dette lys er der altså en meget alvorlig risiko for, at en eller anden uforstandig person mener, at den nye geostrategiske balance i Kaukasus kræver, at der findes et nærliggende land med atomteknologi af militær karakter. Det var til det politiske aspekt. Nu til den tekniske del. Sikkerhedsprocenten ved sådanne værker - og jeg taler som ingeniør - har ikke nogen forbindelse med, at niveauet for nedbrudssikkerheden stiger - gange. Når der i lignende tilfælde hersker usikkerhed, bruger man simulatorer. Men man kan ikke anvende simulatorer i spørgsmål, der angår atomkraft. Derfor bør alle områder med stor jordskælvsfare udelukkes eller udelukkes a priori som områder for atominstallationer som denne. Men eftersom EU's og Kommissionens muligheder nu er ændret i forhold til Tyrkiet, ville det være godt at forhandle visse spørgsmål om sikkerheden på et bredere område samt om en fredelig udvikling af Tyrkiet inden for EU's rækker.  For et par uger siden havde vi en forhandling om nuklear sikkerhed i Parlamentet med særligt fokus på ansøgerlandene. Jeg har forklaret Kommissionens holdning. De er nødt til at acceptere, at der ikke findes noget acquis communautaire inden for nuklear sikkerhed. Så det, vi gjorde, var at bruge politiske midler til at overbevise nogle ansøgerlande om, at vi er nødt til at have afviklingsplaner for nogle reaktorer, som man ikke regner med at kunne modernisere. For Tyrkiets vedkommende stiller sagen sig anderledes. Jeg har allerede sagt, at Tyrkiet har ratificeret ikkespredningstraktaten og konventionen om nuklear sikkerhed. Hvis vi konstaterer, at der ved bygningen af atomkraftværker opstår bekymring om sikkerheden, vil vi drøfte det med Tyrkiet. Hvis konklusionen er, at Tyrkiet planlægger at bygge et atomkraftværk, der ikke overholder de normale europæiske sikkerhedsstandarder, vil vi gøre det samme som over for Litauen, Slovakiet og Bulgarien.  Hr. formand, kommissæren sagde, at Tyrkiet har underskrevet ikkespredningstraktaten, og at landet har underskrevet traktaten om nuklear sikkerhed. Hvorfor skulle der herske nogen som helst tvivl om, at Tyrkiets atomkraftværk er lige så sikkert som ethvert andet i Fællesskabet, og er kommissæren parat til at indtage en noget meget kontant holdning over for hr. Souladakis i denne sag?  Jeg mener, at ethvert medlem har ret til at give udtryk for sin egen bekymring. Jeg har ikke de samme bekymringer. Jeg mener, at Tyrkiet fuldt ud anerkender standarderne og kriterierne i konventionen om nuklear sikkerhed og i ikkespredningstraktaten, men der er ingen tvivl om, at den europæiske offentlighed er bekymret, og jeg mener, at det er helt korrekt at drøfte dette her i Parlamentet.    Spørgsmål nr. af : Om: Forarmet uranvåben Har Kommissionen foretaget nogen undersøgelser af de eventuelle virkninger for EU-staterne af grænseoverskridende forurening som følge af brug af forarmet uranvåben i Kosovo-konflikten? Hvis ikke, hvorfor? Jeg giver ordet til kommissær Wallström.  Tak for spørgsmålet, hr. Bowe. Europa-Kommissionen har overvåget de miljømæssige virkninger af konflikten lige fra begyndelsen af NATO's indsats. Så tidligt som i juni sidste år finansierede Kommissionen en første undersøgelse. Den blev udført af Det Regionale Miljøcenter for Central- og Østeuropa, og konklusionen var, at der ikke var tale om nogen miljøkatastrofe i større skala. Ingen af de efterfølgende beviser eller analyser har rokket ved den oprindelige vurdering. Kommissionen har også været nært tilknyttet udarbejdelsen af den rapport, som for nylig blev offentliggjort af FN's miljøprogram - Balkan Task Force. Dette er den mest detaljerede og omfattende rapport til dato om miljøkonsekvenserne af kosovokonflikten, og jeg anbefaler den til alle, der endnu ikke har gennemgået den. Brugen af våben med forarmet uran var et af de mange spørgsmål, der blev behandlet, og rapporten er nu også tilgængelig på Internet. Balkan Task Force var hæmmet af, at der kun var begrænset eller slet ingen oplysninger til rådighed om den faktiske brug af disse våben under konflikten. Der blev ikke fundet tegn på forurening under BTF's undersøgelsesrejse. Men dette udelukker ikke, at områder af Kosovo er forurenet med forarmet uran. På grundlag af en skrivebordsvurdering suppleret med en undersøgelsesrejse konkluderes det i rapporten, at eventuelle risici er begrænset til et område omkring målet. Fremtidige aktioner vil finde sted inden for stabilitetspagten for Sydøsteuropa. Der er udarbejdet en særlig regional genopbygningsplan for miljøet. Den vil danne rammen for nødhjælp til bekæmpelse af krigsskader, hvis der skulle være behov for noget sådant.  Hr. formand, først vil jeg gerne takke kommissæren for det meget nyttige svar. Kommissionen har helt klart overvejet dette problem, og jeg er glad for, at man i de rapporter, der hidtil er udarbejdet, har undersøgt spørgsmålet nøje. Men jeg vil gerne påpege, at bekymringen med hensyn til våben af forarmet uran går på den måde, de bruges på. Dette uran bliver luftbåret, inhaleres og kan rent faktisk være til stede i Kosovos befolkning med mere langsigtede virkninger, end det man hidtil har kunnet fastslå. Det ser ud til at være det mønster, man har kunnet konstatere efter brugen af forarmet uran i Golfkrigen. Derfor vil jeg gerne spørge Kommissionen, om den vil overveje at fortsætte overvågningen, og hvor længe man vil overveje at fortsætte overvågningen ud i fremtiden for at undersøge de langsigtede virkninger, ikke blot af våben med forarmet uran, men også andre påvirkninger af miljøet end de meget lokale, vi har kendskab til i Kosovo. Hvor længe vil De fortsætte overvågningen af virkningerne af disse våben?  Tak for spørgsmålet, hr. Bowe. Igen må vi slå fast, at det stadig ikke er bekræftet, at der blev brugt forarmet uran i konflikten, og man har ikke fundet forarmet uran ved oprydningen i Kosovo. Men de symptomer og de problemer, De nævnte, kan være til stede, og de kan være fremkaldt af brugen af forarmet uran. Det nævnes også i rapporten. Der er ikke konstateret grænseoverskridende virkninger, og de fleste våben er blevet anvendt på Forbundsrepublikken Jugoslaviens område. Problemet er, at den nuværende politiske isolation af landet betyder, at der er restriktioner på adgangen til dette område. FN har et stort ansvar, fordi denne rapport er rettet til organisationen, så derfor må den tage ansvaret. Men gennem denne regionale og miljømæssige genopbygningsplan kan vi fortsætte overvågningen og den bistand, vi kan give, og det er i øjeblikket den ramme, vi kan bruge til Den Europæiske Unions arbejde. Det er vigtigt at følge op og give medlemsstaterne samt FN og Kommissionen noget at tænke over, når der er tale om militære hemmeligheder og deres konsekvenser for miljøet. Det har også en langsigtet virkning på tankegangen, når det drejer sig om brugen af denne slags våben.  Hr. formand, fru kommissær, om nogle få måneder vil hundredtusinde feriegæster igen køre til Adriaterhavskysten og tilbringe deres sommerferie dér. Som vi ved fra medierne, blev der nedkastet bomber og våben i nærheden af kysten. Kan De bekræfte, at feriegæsterne kan bade ufarligt i Adriaterhavet til sommer, og er der planlagt foranstaltninger med henblik på at undersøge, hvilket trusselsbillede vi har at gøre med her?  Jeg ville ønske, at jeg kunne give garantier for mange ting, men det kan jeg desværre ikke. Vi foretager vores vurderinger på grundlag af rapporter som denne og de tjenesterejser, vi sender ud for at kontrollere ting som disse. Det er vores udgangspunkt, når vi rådgiver folk i, hvad de skal gøre. Det, vi har set, er, at krig påvirker miljøet på langt sigt og er farligt. På miljøområdet har vi netop vedtaget et direktiv om havforurening. Det omfatter også kugler og våben og så videre, og det er et tidligt varslingssystem. Desværre kan vi ikke afgive nogen garantier, og vi kan kun fortsætte med at overvåge og forsøge at rydde op.  Jeg vil gerne spørge kommissæren, om det er sandt, at de NATO-soldater, der nu udstationeres i regionen, gennemgår særlige kontroller for nuklear bestråling, og at de samme foranstaltninger ikke anvendes for civile, der bor i området?  Jeg kan ikke besvare det spørgsmål. Med hensyn til lægeundersøgelser og så videre har jeg ikke de nødvendige oplysninger til at give et korrekt svar. Det, vi ved om det miljømæssige, er det, jeg allerede har nævnt, at der nu findes en genopbygningsplan for miljøet, men jeg har ingen oplysninger om lægeundersøgelser. Jeg kan naturligvis se, om jeg kan finde de nødvendige oplysninger, når jeg kommer tilbage.    Spørgsmål nr. af : Om: Udnævnelse af en særlig EU-repræsentant for Tibet I registrerede den tibetanske eksilregering over tibetanere, der med fare for liv og lemmer søgte friheden og flygtede over Himalayas bjerge. Mange af disse flygtninge led svære forfrysninger, og mange døde. Den tværpolitiske arbejdsgruppe om Tibet er yderst foruroliget over den stadigt forværrede situation i Tibet, og det er klart, at der med den nuværende EU-politik ikke har kunnet gøres en tilstrækkelig indsats imod de alvorlige krænkelser af menneskeretttighederne, som tibetanerne i Tibet dagligt udsættes for. Dybt foruroliget over de vedholdende krænkelser af menneskerettighederne i Tibet og til støtte for Dalai Lamas forslag om en dialog med den kinesiske regering til løsning af situationen i Tibet opfordrer den tværpolitiske arbejdsgruppe om Tibet derfor Kommissionen til at udnævne en særlig repræsentant for Tibet, der skal varetage EU's interesser i spørgsmålet og bestræbe sig på at tilvejebringe en dialog mellem de tibetanske og kinesiske myndigheder eller repræsentanter. Hvornår vil Kommissionen udnævne en særlig repræsentant for Tibet? Jeg giver ordet til kommissær Patten.  Europa-Parlamentets bekymring om Tibet deles af mange. Jeg har længe troet på behovet for at gøre vores holdning til menneskerettighedsspørgsmål, herunder Tibet, klar for de kinesiske myndigheder på en fast og åben måde. Den Europæiske Union gjorde det ved EU-Kina-topmødet i Beijing i sidste måned, hvor vi pressede Kina i en række menneskerettighedsspørgsmål, der også omfattede Tibet. Vi opfordrede igen kineserne til at indlede en dialog med Dalai Lama. Jeg vil igen opfordre Kina til dette. Vi vil fortsætte med at tage Tibet op over for de kinesiske myndigheder. Vi gør også en række andre ting: I menneskerettighedsdialogen EU-Kina har vi fokuseret på en række praktiske aspekter, herunder udsendelse af eksperter til Tibet, planlægning af programmer for udviklingsbistand og aktiviteter, der fokuserer på sundhed og uddannelse for tibetanerne. Udnævnelsen af en særlig repræsentant for Tibet er i hovedsagen noget, som skal besluttes af Rådet, og Parlamentet kan måske tage spørgsmålet op direkte med Rådet. Men personligt er jeg ikke sikker på, at det i praksis vil gavne vores bestræbelser særligt meget. Det vil være usandsynligt, at det får nogen særlig indflydelse på de kinesiske myndigheder, og vi har allerede effektive kommunikationskanaler med de tibetanske eksilmyndigheder. Jeg vil også gerne hindre en eksponentiel vækst i antallet af særlige repræsentanter, uanset hvor værdig en sag der er tale om.  Hr. formand, hr. Patten, De har selvfølgelig excellente erfaringer takket være deres liv i Kina, og De ved udmærket, hvor meget tibetanerne bestræber sig på at gennemføre dialoger, der indtil nu alle er blevet forhindret. Hvis Deres svar imidlertid lyder, at vi skal henvende os til "hr. FUSP", altså hr. Solana, frygter jeg, at det er en ensidig orientering, når det handler om udenrigspolitik. Deres initiativ, som jeg glæder mig meget over som et kohærent initiativ, er jo inspireret af emnet menneskerettigheder. Jeg er absolut enig i, at vi skal beskæftige os med emnet human rights. Fængslingen, torturen, lemlæstelsen af unge kvinder og lign., det er jo diskussionsemner, der nemt kan optage adskillige aftener. Hvis vi reducerer det og siger, at Rådet også er ansvarligt på dette område, frygter jeg, at disse menneskerettighedsspørgsmål ikke kommer tilstrækkeligt for dagen. Muligheden for at understrege industri og handel, men meget vel også at inddrage menneskerettigheder, ville være et tiltag, hvor vi egentlig fremhæver partnerskabet med Europa-Kommissionen og ikke siger, at det er Rådets anliggende.  Jeg vil gerne slå fast over for det ærede medlem, hvordan situationen er. Jeg sagde ikke andet end sandheden, da jeg sagde, at udnævnelsen af en særlig repræsentant var et anliggende for Rådet. Som sagerne står, beskæftiger vi os med de budgetmæssige konsekvenser, og Rådet foretager udnævnelsen. Nogle mener måske, at man bør kigge på det budgetmæssige, når tiden er inde. Når det er sagt, er situationen, som den er, men det betyder ikke, at vi ikke har et synspunkt og en kompetence inden for menneskerettighedsspørgsmål, og jeg håber meget, at Kommissionen inden for de næste måneder vil være i stand til at udarbejde en meddelelse om menneskerettigheder, hvor man bl.a. påpeger, at der ikke finder nogen sondring sted overhovedet mellem hensynet til menneskerettigheder i Kina eller andre steder i verden og Den Europæiske Unions handelsmæssige og andre interesser. Jeg har længe ment, at vi alle bør anerkende, at de lande, det er bedst at handle med, er de lande, der behandler deres borgere mest hæderligt - overalt i verden. Jeg gentager, at vi har gjort kineserne opmærksom på vores holdning vedrørende Tibet. I de få måneder, jeg har været kommissær, er det sket to gange, først i New York på vores møde med minister Tang og for nylig under mødet i Beijing, og vi vil fortsætte med at give udtryk for vores bekymring. Hvis jeg må anbefale det ærede medlem noget litteratur, da De åbenbart er interesseret i disse emner, vil jeg anbefale Dem en bog, der udkom lige før jul, og som er skrevet af den fremragende journalist Isabel Hilton om problemerne i Tibet.  Hr. formand, jeg vil indlede mit tillægsspørgsmål med den tibetanske hilsen, der betyder held og fred. I Tibet handler det ikke kun om menneskerettigheder og miljø, det handler derimod om en enestående kulturarv, som også kan formidle os europæere vigtige værdier såsom ro, langsommelighed, medfølelse, compassion, som Dalai Lama kalder det. Spørgsmålet er nu, hvad Kommissionen kan gøre for at støtte Hans Hellighed, Dalai Lama, mere konkret med hvis forslag til en fredelig løsning på tibetsagen. Jeg vil gerne gøre opmærksom på, at mangelen på handlinger fra vores side vil føre til den tibetanske kulturs død og til det tibetanske folks endeligt.  Jeg har stor sympati for det, det ærede medlem sagde om kulturarv og om den buddhistiske tradition. Lige som det ærede medlem har jeg læst Dalai Lamas selvbiografi. Det er en utroligt rørende fortælling, ikke blot om hans ansvarsområder i og over for Tibet, men også om hans åndelige synspunkter. Kommissionen har i lighed med andre opfordret til dialog. Dalai Lama gjorde det klart, at det, han ønsker, er en fredelig dialog. Jeg ville ønske, at de kinesiske myndigheder havde reageret konsekvent og positivt på denne åbning fra Dalai Lama. På eller omkring tidspunktet for præsident Clintons besøg i Kina gav præsidenten for Folkerepublikken Kina indtryk af, at der stod dialog på dagsordenen. Det ville være meget gavnligt, ikke kun for Tibet og for alle, der tror på fred og stabilitet i Asien, men også for den kinesiske regerings ry, hvis landet reagerede på disse forsøg på at indlede en dialog.    Spørgsmål nr. af : Om: Kommissionens afvisning af en kodeks god forvaltning i EU Ifølge presseoplysninger har Kommissionen afvist forslaget fra Den Europæiske Ombudsmand, Jacob Söderman, om borgernes ret til god forvaltning i EU. Kommissionen har selv accepteret tanken om en kodeks for god forvaltning, men accepterede ikke nu det detaljerede forslag og endte med at forelægge en række supplerende forslag til bedre service. Er oplysningen korrekt? Hvad er grunden til Kommissionens handlemåde, og hvordan vil Kommissionen redegøre for den forskel, der dermed opstår mellem ordene om og handlingerne for en reform af EU's forvaltning? Mener Kommissionen, at hændelsesforløbet er foreneligt med det fempunkts-program, som Europa-Parlamentet og Kommissionen vedtog i september, og er Kommissionen rede til at forelægge et detaljeret forslag til en kodeks for god fovaltning i en sådan form, at Parlamentet også får mulighed for at tage stilling til det? Jeg giver ordet til kommissær Patten.  De presserapporter, som det ærede medlem henviste til, forekommer mig at være misvisende og unøjagtige. I november godkendte Kommissionen ved førstebehandlingen en kodeks for god forvaltning, som skulle indarbejdes i dens forretningsorden. I øjeblikket drøfter Kommissionen dokumentet med sine personalerepræsentanter, en proces, som vil blive afsluttet i løbet af de kommende uger. Kommissionen vil så vedtage kodeksen ved andenbehandlingen. Det skal bemærkes, at den nye Kommission øjeblikkeligt fulgte op på Den Europæiske Ombudsmands afgørelse af juli i hans initiativundersøgelse vedrørende denne kodeks. Kommissionen ønsker navnlig at understrege, at den ved udformningen af kodeksen har indarbejdet alle anbefalingerne fra Den Europæiske Ombudsmand. Kodeksen bliver et dokument, der udelukkende drejer sig om Kommissionens forhold til offentligheden som myndighed. Den vil blive vedtaget i form af en juridisk bindende kommissionsbeslutning, som vil blive offentliggjort i De Europæiske Fællesskabers Tidende. Dokumentet er udarbejdet under hensyntagen til de bestemmelser, der var indeholdt i udkastet fra Den Europæiske Ombudsmand. I henhold til de tilhørende bestemmelser i traktaterne er Kommissionen selv den ansvarlige lovgiver, der skal udarbejde sin egen forretningsorden. Men det er klart, at Kommissionen hylder princippet om en regulær politisk dialog med Europa-Parlamentet vedrørende alle aspekter af den administrative reform.  Hr. formand, jeg takker den ærede kommissær. Jeg spørger nu alligevel, hvornår det er hensigten at sætte denne kodeks i kraft? Under hensyntagen til, at den har været under udarbejdelse siden  Presserapporterne var misvisende. Jeg tror ikke, at der er uoverensstemmelse mellem os og Ombudsmanden. Der er spørgsmålet om retsgrundlaget, hvor vi har fået den bedst mulige rådgivning, og der mener jeg, at vi står godt. Jeg vil gerne gentage, at de ærede medlemmer, som det ærede medlem, der stillede spørgsmålet, og som har en særlig interesse i denne sag, ønsker at få en dialog om den. Det er yderst vigtigt, og jeg anerkender det ærede medlems ønske.  Jeg vil gerne takke Kommissionen for det, som jeg opfatter som et meget positivt svar. For en sikkerheds skyld vil jeg gerne have bekræftet, om det virkelig er sådan, at der ikke er nogen dele af Jacob Södermans forslag med hensyn til Kommissionen og den gode forvaltning, som Kommissionen finder uacceptable. Er det korrekt, at alle dele af forslaget vil blive godkendt i hele sit indhold?  Lad mig læse, hvad der står i mit dossier - og når det står i mit dossier, må det være sandt! "Jeg vil gerne igen understrege, at Kommissionen har accepteret alle Ombudsmandens anbefalinger, som er indeholdt i hans udkast til anbefalinger fra juli ". Begge dokumenter, det vil sige Kommissionens dokument og Ombudsmandens udkast, dækker stort set det samme. Det eneste væsentlige spørgsmål vedrører retsgrundlaget. Jeg kan godt gå i detaljer, hvis det ærede medlem ønsker det, men der er ingen tvivl om, at vi er helt enige med Ombudsmanden i dette vigtige spørgsmål.  Vi vil med stor fornøjelse medtage hr. Pattens bemærkninger i bibliografien, som endnu en bog til sengelekture, som vi medlemmer vil være opmærksomme på. Da spørgeren ikke er til stede, bortfalder spørgsmål nr. Hr. Vitorino, jeg beder Dem undskylde denne uhøflighed fra Parlamentets side, som jeg beklager meget. I henhold til forretningsordenen er De fritaget fra at svare. God eftermiddag. Anden del Spørgsmål til Poul Nielson, overtaget af Chris Patten.  Spørgsmål nr. og i anden del af spørgetiden til Kommissionen er til hr. Nielson. Hr. Nielson er ikke til stede, da han er på rejse i Sydafrika. Jeg kan meddele Dem, at fru Loyala de Palacio, næstformand for Kommissionen, har sendt mig et venligt brev, hvori hun giver alle former for forklaringer og oplyser, at det bliver hr. Patten, som vil besvare disse spørgsmål.  Spørgsmål nr. af : Om: Mainstreaming i EU-bistanden Ministerrådet udarbejdede allerede i retningslinjer for integrering af kønsaspektet i hele EU's bistandspolitik. Retningslinjerne fordrer, at alt personale, som arbejder med udviklingsspørgsmål, jævnligt skal modtage videreuddannelse i "gender mainstreaming", men i de seneste år er kun et halvt hundrede ansatte blevet uddannet, og der findes stadig ingen obligatorisk undervisning i ligebehandling i Generaldirektoratet for Bistand. At lade kønsaspektet gennemsyre hele bistandsindsatsen indebærer, at hensynet til ligebehandling af kvinder og mænd skal indgå som et naturligt element i alle aspekter af udviklingspolitikken, strategier og indsatser. For at muliggøre dette skal Rådets retningslinjer for mainstreaming gennemføres i deres helhed. Det nuværende personale skal modtage obligatorisk uddannelse i ligestillingsspørgsmål, og - dages uddannelse i ligestillingsspørgsmål bør indgå som en nødvendig del af de obligatoriske introduktionskurser for nyansatte i Generaldirektoratet for Bistand. Agter Kommissionen at træffe sådanne foranstaltninger?  Først vil jeg gerne understrege, at min kollega, Poul Nielson, var meget ked af ikke at kunne være til stede, men de ærede medlemmer, der interesserer sig for disse udviklingsspørgsmål, vil vide, hvor vigtig denne rejse er, hvor man forsøger at sikre, at vores aftale med Sydafrika overlever. Kommissionen er parat til at undersøge muligheden for at komme med en introduktion til kønsaspektet og udviklingsdelen af de såkaldte introduktionskurser for personalet, noget som allerede er sket, men ikke regelmæssigt, det indrømmer jeg. Uddannelsen af personale, der flytter til delegationerne i forskellige regioner, er et andet startsted. Uddannelsen vil så blive gennemført automatisk uden at være obligatorisk. Vi sigter også mod at medtage uddannelse i disse emner i den grunduddannelse, som vores tjenestemænd får i projektforvaltning. Vi ønsker, at denne form for uddannelse så vidt muligt indbygges i programmerne allerede fra starten i stedet for at blive behandlet separat på et senere tidspunkt. Min egen holdning som tidligere udviklingsminister er, at disse spørgsmål også bør "mainstreames" og løses i den centrale del af uddannelsen og ikke gøres til et slags frivilligt suppleringskursus.  Stræben efter ligestilling skal gennemsyre arbejdet på alle niveauer i Generaldirektoratet for Bistand. Det skal ikke blot indføres som noget underordnet. Dette må naturligvis føre til en omformulering af udviklingsmål og strategier samt en ændring af institutioner og processer, så både kvinders og mænds prioriteringer og behov afspejles bedre. Derudover skal der træffes foranstaltninger mod kønsbetingede forskelle. Ligestilling skal ikke blot gennemsyre projekter og programmer, men også alle sammenfaldende mål, handlingsplaner og strategier. Det virker, som om vi er enige om dette. Men ansvaret for, at ligestillingsspørgsmålet får tilstrækkelig opmærksomhed, ligger hos afdelingscheferne og cheferne for de forskellige enheder. Hvis cheferne ikke har den professionelle kompetence, der skal til, sker der ingenting - gender mainstreaming prioriteres væk. Meget få personer i ledelsen hos Generaldirektoratet for Bistand, det vil sige cheferne for enhederne og endnu højere oppe, har deltaget i de ligestillingskurser, som er blevet afholdt. Kun én eneste chef har deltaget i undervisningen i ligebehandling en halv dag. Dette er selvfølgelig uacceptabelt. Hvad er Kommissionen parat til at gøre for at sørge for, at cheferne for enhederne og endnu højere oppe gennemgår den nødvendige uddannelse? Ligestilling har i enkelte tilfælde været en del af det obligatoriske introduktionskursus for nyansatte, men det har kun været - timer pr. kursus. Dette begrænsede emne er imidlertid blevet fjernet fra alle introduktionskurser, der har fundet sted på det seneste. Som jeg påpeger i mit spørgsmål, er det nødvendigt med - dage, og ikke - timer, til dette emne. Mit spørgsmål er: Er Kommissionen virkelig parat til at gennemføre de vedtagne retningslinjer for gender mainstreaming i Generaldirektoratet for Bistand?  Jeg tager bestemt ligestilling mellem kønnene alvorligt, og det samme gælder min kollega, kommissær Nielson. Ikke for at fortsætte med at tale om bøger, men jeg har netop læst en bog af David Landis Barnhill om, hvad der gør nogle lande fremgangsrige og andre lande mindre fremgangsrige, og det er interessant at se den betydning, han tillægger kønsaspektet i forbindelse med den økonomiske fremgang og den politiske stabilitet i samfundene et årtusinde tilbage. For det andet mener jeg ganske vist, at den uddannelse, vi taler om, ikke skal være obligatorisk - der findes faktisk ingen obligatoriske kurser i noget som helst inden for Kommissionen - men den skal være væsentlig. Og eftersom den skal være væsentlig, er det mit håb, at alle vil sørge for, at de får en passende uddannelse i ligestillingsaspektet. Det gælder for alle uanset karriereniveau. Det er ikke noget, som højere rangerende tjenestemænd kan anse for passende for de lavere rangerende, mens de selv mener, at de er for voksne eller for højt rangerende til at tage uddannelsen. For det tredje er en af de bedste metoder i denne forbindelse at integrere kønsaspektet som et vigtigt og tværgående spørgsmål i de mest populære kurser for tjenestemænd på udviklingsområdet og måske frem for alt kurset i projektstyring, som er nøglen til korrekt forvaltning af projekter på stedet. Så jeg er meget enig i det, det ærede medlem har sagt. Jeg håber, at den fremgangsmåde, vi følger, vil vise sig at være praktisk og kunne sikre dette spørgsmål den opmærksomhed, det fortjener.    Spørgsmål nr. af : Om: Støtte til Centralasien Hvilken udviklingsstøtte og hvilken humanitær bistand yder Kommissionen til staterne i Centralasien, og hvorledes vurderer Kommissionen virkningen af denne støtte? Spørgsmål til Anna Diamantopoulou Siden har Fællesskabet ydet betydelig finansiel bistand til Samfundet af Uafhængige Stater, herunder landene i Centralasien. Størstedelen af Den Europæiske Unions bistand er blevet ydet under Tacis-programmet. I og modtog Kirgistan, Kasakhstan, Usbekistan og Turkmenistan teknisk bistand for millioner euro. Denne bistand har gavnet alle sektorer, navnlig landbrug, infrastrukturudvikling, den private økonomi og styrkelsen af institutionerne. Sikkerhedsmæssige overvejelser har hindret Tadsjikistan i at få det fulde udbytte af Tacis, men et genopbygningsprogram til , millioner euro har været i gang i og Ud over de nationale programmer har Den Europæiske Union støttet vigtige regionale foranstaltninger inden for energi, transport og miljø. Fødevaresikkerhedsprogrammerne i Centralasien begyndte i , mens Den Europæiske Union ydede naturalbistand i de to foregående år. Disse programmer var rettet mod Kirgistan og i mindre udstrækning Tadsjikistan. Finansiering af ngo-programmer i Tadsjikistan beløb sig til , millioner euro i og I samme periode modtog Kirgistan millioner euro. Siden har EF's Kontor for Humanitær Bistand, ECHO, ydet aktiv støtte til de mest sårbare grupper og sektorer i Tadsjikistan og Kirgistan. I og blev der ydet , millioner euro til Kirgistan, og Tadsjikistan modtog mere end millioner euro, navnlig til mad, lægemidler, vand og kloakering. Hyppig overvågning og situationsrapporter har vist, at Den Europæiske Unions bistand bidrager til stabiliteten i disse lande og dermed den igangværende fredsproces.  Hr. formand, hr. kommissær, Centralasien og Det Kaspiske Hav truer jo med at blive det århundredes Balkan. Derfor er det også meget vigtigt med en stabilisering netop i de store stater Turkmenistan og Usbekistan. Derfor vil jeg gerne spørge Dem, hvad Deres eget kompetenceområde omfatter, hvordan forhandlingerne om partnerskabsaftalen med de to lande forløber, altså de politiske forbindelser. Det er jo umiddelbart Deres område. Dernæst vil jeg gerne stille et spørgsmål inden for hr. Nielsons område, nemlig om det økologiske samarbejde, især hvad angår vandet og problematikken med bomuldsmonokulturerne, der fører til omfattende tørke.  På topmødet i Istanbul for nogle uger siden havde vi lejlighed til at mødes og føre drøftelser med nogle af de centralasiatiske republikker. Jeg er meget ivrig efter, at vi skal styrke vores forbindelser med dem. Hvis det ærede medlem ønsker det, kan jeg sende ham en detaljeret oversigt over, hvor vi står med hensyn til forhandlingerne om partnerskabs- og samarbejdsaftaler med de enkelte centralasiatiske republikker. Det er klart, at alle vil håbe, at hans forudsigelser af fremtidige begivenheder er på den dystre side. Men jeg er ikke i tvivl om, at han har ret, når han påpeger Centralasiens strategiske betydning Jeg har tidligere hørt det ærede medlem tale om Kaukasus. Han har helt ret i, at en Union, der taler om konfliktforebyggelse, bør se på, hvad den kan gøre i netop disse områder for at sikre, at der ikke senere opstår en konflikt af den art, der har forårsaget så store ødelæggelser på Balkan, og som har kostet os en hel del mere, end vi ellers ville have brugt, hvis vi havde haft mulighed for at indføre forebyggende foranstaltninger. Så det ærede medlems bemærkninger om disse regioners strategiske betydning er helt korrekte. Vi bidrager til programmer i denne region, som har en vis indvirkning på miljøet. Vores fødevareprogrammer hænger direkte sammen med både strukturreformer inden for landbruget og afskaffelse af fattigdom. Formålet med disse programmer er at sikre, at landbruget får en mere solid stilling i disse samfund og ikke blot går ud på at voldtage jorden. Der findes et miljøaspekt, som vi fortsat bør prioritere.  Vi tager også ad notam, at spørgeren har klappet ad kommissærens svar. Det sker ikke så tit. Og ydermere har kommissæren ikke nævnt bibliografien for ham i dette tilfælde. Mange tak, hr. Patten, for Deres indlæg i dag.    Spørgsmål nr. af : Om: Græsk handlingsplan for beskæftigelse I overensstemmelse med vurderingen af handlingsplanen for beskæftigelse er Grækenland og Italien hovedmål for Kommissionens kritik for ikke i tilstrækkelig grad at have gennemført beskæftigelsesfremmende foranstaltninger og politikker. Ifølge beretningen er målene i Grækenland og Italien for forbedring af beskæftigelsen ikke nået og det er tvivlsomt, om den politik, der skal gennemføres, vil gøre det muligt at overholde retningslinjerne om forebyggelse og om foranstaltninger i forbindelse med langtidsledighed. Beretningen indeholder ligeledes kommentarer om, at der i Grækenland ikke eksisterer planer for på mellemlang og lang sigt at nedsætte beskæftigelsesskat og forsikringsbyrder, eller om tilfredsstillende anvendelse af Den Europæiske Socialfonds ressourcer til støtte til beskæftigelsespolitikken, og yderligere, at der ikke findes nøjagtige beskæftigelsestal. Kan Kommissionen oplyse, om den græske regering har indgået særlige forpligtelser om, hvorledes problemer vedrørende unge og langtidsledighed skal løses, og hvad disse forpligtelser består i? Har regeringen fastsat lovgivning for og indført et anvendeligt system for konstatering, registrering og kontrol med svingninger inden for arbejdsløshed, eller er de fleste foranstaltninger stadig begrænset til at tælle de arbejdsløse?  I forbindelse med hr. Papayannakis' spørgsmål om en samlet pakke af beskæftigelsesfremmende foranstaltninger for har Kommissionen foreslået visse tiltag for Grækenland, der skal føre til en bedre effekt af de beskæftigelsesfremmende foranstaltninger. De vigtigste vedrører behovet for at styrke forsøget på at reformere de offentlige tjenester, hvor der er problemer, at forbedre det statistiske registreringssystem og at indføre forebyggende politikker i overensstemmelse med retningslinjerne og i beskæftigelsespakken. Vi skal nævne, at den græske regering inden for rammerne af sin arbejdsløshedspolitik har kørt to konkrete programmer for : "Ja til et erhvervsliv" og "Igen i arbejde". Vi har endnu ikke de endelige resultater af disse programmer, så vi kan se, om de kvantitative målsætninger er nået. Den græske regering anerkender i dag problemet i forbindelse med, at det ikke er muligt at registrere tilgangen og afgangen af de mennesker, der finder beskæftigelse. Derfor har den for det første forpligtet sig til at omorganisere landets offentlige beskæftigelsestjenester og for det andet til at skabe effektive centre for beskæftigelsesfremme - dette program er allerede begyndt, men ikke fuldført endnu. For det tredje har den forpligtet sig til at indføre et system med elektroniske beskæftigelseskort og at anvende egnede elektroniske systemer til at overvåge disse politikker. Til det nye program, som er forelagt for perioden -, og som finansieres af Den Europæiske Socialfond, bør der med Kommissionens opbakning også anvendes økonomiske midler og politikker til at realisere de mål, som jeg nævnte før. Kommissionen vil følge den græske regering på nært hold for at se, om den opfylder de forpligtelser, som den har påtaget sig.  Jeg vil gerne takke kommissæren for hendes svar. Men, fru kommissær, vi befinder os i følgende situation: Vi ligger på andenpladsen med hensyn til arbejdsløshed i Europa, nemlig på ,% - sådan var det ikke før i tiden. Vi har den største stigning i arbejdsløsheden, vi bruger færre penge til de arbejdsløse, nemlig under % af BNP, mens de andre lande bruger -% , og det fremgår ikke tydeligt, at pengene fra Den Europæiske Socialfond er blevet anvendt til bl.a. at bekæmpe arbejdsløsheden. De fortæller mig, at De i Kommissionen er fremkommet med visse henstillinger. Det accepterer jeg, og jeg glæder mig over det, og gid at disse henstillinger vil blive fulgt. Men jeg har i lang tid haft lyst til at stille disse spørgsmål: Hvad har de tidligere politikker ført til? Er der nogen, der har fundet arbejde? Hvor mange har fundet arbejde? Sidste år og forrige år, hvis de ikke kan fortælle os noget om i år. Hvad er der sket i forbindelse med efteruddannelsen? Er disse berømte efteruddannelsescentre lavet, for at de, som underviser, skal finde arbejde eller de, som bliver undervist? Har vi nogle tal? Har vi altså nogen mulighed for at kontrollere, hvad denne politik fra den græske regerings side resulterer i?  Hr. Papayannakis, jeg kan sige så meget som, at den græske regering faktisk bør intensivere sit arbejde på at gennemføre en elektronisk, statistisk registrering for at se, om der findes strukturer, så de programmer, som realiseres, også kan give de kvantitative resultater, som De nævner, samt at der også kan foregå en overvågning, på basis af hvilken politikken kan formes. Grækenland har fremvist en stigning i beskæftigelsesprocenten og - efter hvad jeg kan se her - en stigning i produktiviteten. Det, som Kommissionen kan gøre, har forbindelse med de specifikke retningslinjer. Som De ved, bliver hvert land bedømt efter retningslinjer. De vedrører tilgangen til efteruddannelse, den procentvise tilgang til efteruddannelse hos mænd og kvinder og de særlige foranstaltninger over for de langtidsledige. Kommissionen vil på alle disse specifikke områder forsøge at sætte tal på dataene og råde over specifikke oplysninger på basis af realiseringen af den nye fællesskabsramme for -    Spørgsmål nr. af : Om: Den danske efterlønsordning Vil Kommissionen oplyse, om man har godkendt den danske efterlønsordning i sin helhed, og om der eventuelt verserer uenighed mellem Danmark og Kommissionen på andre sociale områder?  Kun personer med bopæl i Danmark, som opfylder de påkrævede arbejdsperioder i dette land, kan blive pensioneret gennem den danske efterlønsordning. Der er arbejdstagere, som har klaget til Europa-Kommissionen, fordi de ikke har ret til pensionsordning. De danske myndigheder mener ikke, at de gennem fællesskabslovgivningen er forpligtet til at betale denne godtgørelse til førtidspensionerede arbejdstagere, når disse ikke opfylder de betingelser, som dansk lovgivning stiller. Det skal bemærkes, at det gældende reglement om socialforsikring indtil videre ikke nævner førtidspensionering, og Kommissionen har foreslået visse modifikationer af reglementet, men det er stadig under behandling i Rådet. Indtil i dag har Den Europæiske Domstol ikke nogen retspraksis i forbindelse med efterlønnen, men det ville være begrundet at hævde, at forudsætningerne om bopæl ikke er forenelige med de i dag gældende generelle klausuler om forbud mod forskelsbehandling på basis af statsborgerskab. Europa-Kommissionens tjenester er begyndt at holde en række fælles møder med den danske regering for at finde frem til et fælles sprog og en fælles behandling. I forbindelse med dette spørgsmål fandt det sidste møde sted i november , og vi venter på tjenesternes endelige indstilling til, om der skal rejses sag mod Danmark for overtrædelse.  Jeg bemærkede, at kommissæren ikke gav noget direkte svar på spørgsmålet om, hvorvidt den danske efterlønsordning i sin helhed er godkendt af Kommissionen, men det fremgik jo indirekte, at svaret er benægtende. Jeg vil gerne bede kommissæren om udtrykkeligt at bekræfte, at ordningen ikke er godkendt af Kommissionen. Og så mere end antydede kommissæren jo, at man stærkt overvejer at indbringe hele spørgsmålet om den danske efterlønsordning for Domstolen i Luxembourg, netop med udgangspunkt i, at der her foreligger en faktisk diskrimination i forhold til ikkedanske lønarbejdere, som ikke kan opfylde betingelserne, som følge af at de ikke har været i lønarbejde i den periode, der kræves efter det danske system. Jeg vil gerne spørge kommissæren, om hun kan angive nogen omtrentlige tidsterminer i denne sag, for det er et problem, som trænger til afklaring i den danske socialpolitiske debat. Så jeg ville være taknemmelig, hvis kommissæren kunne uddybe dette spørgsmål.  Hr. parlamentsmedlem, jeg vil gerne betone, at såvel i Danmark som i mange andre lande er der problemer med at fortolke direktiverne og at indføre dem i de nationale lovgivninger. Vi står her over for et sådant tilfælde, og der er en forhandling i gang mellem den danske regering og Kommissionen, for at spørgsmålet kan blive løst på den bedst mulige måde til gavn for de arbejdstagere, som opfylder forudsætningerne, og som ifølge den eksisterende ordning har ret til denne pension.  Ganske kort for at følge op på det sidste punkt. Jeg opfordrer Kommissionen til at gøre det klart, at Kommissionens indsigelser i deres nuværende form på ingen måde vil hindre danske statsborgere i at benytte denne ordning, men at Kommissionen blot har et ønske, hvilket den har ret til i henhold til fællesskabslovgivningen, om at sikre, at ordningen gælder for alle EU-borgere, der opfylder kriterierne.  Jeg synes, at svaret er kort og tydeligt. Naturligvis forholder det sig sådan, som De siger. Der er ikke noget problem for de danske borgere, og det er ikke dér, problemet er. Problemet angår udenlandsdanskere og andre borgere, som bor uden for Danmark.    Spørgsmål nr. af : Om: Arbejdstidsdirektivet Kan Kommissionen oplyse, hvilke foranstaltninger den agter at træffe for at sikre et beskyttelsesniveau svarende til det niveau, der foreskrives i arbejdsdirektivet af , for almindelige hospitalslæger, som ikke var omfattet af dette direktiv og heller ikke af forslaget til direktiv om ændring af direktiv -C-//)  Der findes et forslag til direktiv om ændring af direktivet om arbejdstiden for almindelige hospitalslæger. Indholdet i forslaget angår lægernes gennemsnitlige, ugentlige arbejdstid på timer og giver mulighed for, at den efter forhandling kan komme op på timer. I dette spørgsmål er Rådet, Kommissionen og Parlamentet enige med hensyn til indholdet, men uenige, hvad angår overgangsperioden til at realisere dette direktiv. Parlamentets forslag er således fire år, Kommissionens syv og Rådets år. Dette forslag er stadig genstand for forhandlinger mellem Rådet og Parlamentet ud fra proceduren om samråd. Selvom der findes denne uenighed, må vi understrege, at de tre organer er enige i indholdet, og at man gør sig de største anstrengelser for, at dette særligt vigtige og ømtålelige spørgsmål, som berører et yderst stort antal arbejdende læger i hele Europa, kan blive behandlet fælles.    Spørgsmål nr. af : Om: Foranstaltninger til fremme af ligestilling mellem mænd og kvinder En af de arbejdsgrupper, som Kommissionens formand, Prodi, har bebudet, har til formål at iværksætte foranstaltninger til fremme af ligestilling mellem mænd og kvinder . Hvilke kommissærer indgår i denne gruppe? Hvor mange gange har gruppen hidtil holdt møde? Hvilke konkrete foranstaltninger er der blevet drøftet?  Spørgsmålet har mange underspørgsmål. Det handler om Kommissionens særlige udvalg, som beskæftiger sig med fremme af ligestilling. De kommissærer, som deltager, er formand Prodi, næstformand Kinnock, fru Reding og jeg. Udvalgets møder er åbne, og det første møde fandt sted den januar Der var tre seriøse emner til debat. Det første var førstebehandlingen af det femte program for kvinder, hvor jeg fremlagde den første analyse af det. Det andet emne var betænkning af Busquin om undersøgelse af kvinders deltagelse i forskning og videnskab. Og det tredje drejede sig om hr. Kinnock, som orienterede Kommissionen om det arbejde, der sker for at tage hensyn til ligestillingsdimensionen mellem de to køn i den samlede reform, der i dag foregår i Fællesskabet.  Mange tak for Deres svar, fru kommissær, selvom jeg må beklage, at denne arbejdsgruppe har været så længe om at mødes, da dette er et meget vigtigt spørgsmål. Vi håbede, at denne Kommission fra starten af ville begynde at arbejde med alt det, som er med til at fremme en større ligestilling mellem mænd og kvinder. Jeg håber, at tingene vil blive anderledes i fremtiden, og at der vil være hyppige møder, for der er mange spørgsmål, som det er nødvendigt, at Kommissionen ser på, for at de kan blive fremmet og færdiggjort ordentligt og så hurtigt som muligt, nemlig foranstaltningerne til fremme af større ligestilling mellem mænd og kvinder.  Fru Avilés Perea, det drejer sig om en opfordring og ikke om et spørgsmål. Men hvis kommissæren vil komme med en belæring eller gode hensigter ...  De giver mig anledning til blot at sige, at jeg er enig i, at udvalget burde være trådt sammen tidligere, men indholdet kompenserer os, for der blev straks truffet vigtige beslutninger.    Spørgsmål nr. af : Om: EU-initiativet EQUAL Den oktober vedtog Kommissionen fællesskabsinitiativet EQUAL, hvis formål er at fremme samarbejdet på tværs af grænserne og finde og udvikle nye midler til bekæmpelse af forskelsbehandling og skævheder på arbejdsmarkedet. Det henvender sig hovedsagelig til asylsøgere. Hver medlemsstat kan via dette initiativ forelægge forslag i form af et EU-initiativprogram, som dækker dets område. Efter hvilke kriterier vil Kommissionen godkende eller forkaste medlemsstaternes programmer? Hvilken fællesskabsinstitution skal kontrollere finansiering af ledelsesgruppen og kontroludvalget, samt gennemførelsen af programmerne i overensstemmelse med de forelagte projekter? I og med at Den Europæiske Socialfonds bidrag for perioden - vil nå op på et beløb på , milliarder i og EQUAL-initiativet samfinansieres med medlemsstaterne, hvor stor vil Grækenlands bidrag svare til?  Initiativet EQUAL er ikke begrænset til visse grupper af mennesker. Dets formål er at bekæmpe forskelsbehandling på arbejdsmarkedet. Beslutningen om dette initiativ blev taget i Berlin, og dengang besluttede man, at det skulle tage hensyn til og i sine aktiviteter inkludere erhvervsgrupper af asylsøgere. Jeg nævner det som et vigtigt punkt i dette initiativ. Hvert medlemslands program for fællesskabsinitiativet skal svare til de regler, der også gælder for Den Europæiske Socialfond. Det vil sige, at EQUAL er underlagt reglerne for Den Europæiske Socialfond. Det er forelagt Parlamentet, og vi venter Parlamentets tilkendegivelse i næste måned. Jeg bør betone, at initiativet EQUAL svarer til de nationale behov og den nationale planlægning, som er fastlagt ifølge den vedtagne europæiske strategi. I første omgang er medlemsstaterne, de nationale regeringer ansvarlige for både præsentationen af fælles institutioner, for fremlæggelsen af forslag og for valget af de forslag, som skal realisere programmerne, samt for kontrollen. Inden for Europa-Kommissionen er det Generaldirektoratet for Beskæftigelse, som er ansvarlig for realiseringen. Desuden udføres den finansielle kontrol af Generaldirektoratet for Finanskontrol og Det Europæiske Kontor for Bekæmpelse af Svig og Revisionsretten. Det sidste spørgsmål drejer sig om bidraget. Til Grækenland er der blevet ydet millioner ecu, og af dem står deltagelsesforpligtelsen for %, mens deltagelsen i initiativet når op på %, med særlig deltagelse på henholdsvis % for øerne og specielt for de isolerede græske øer.  Hr. formand, jeg har det indtryk, at retningslinjerne for fællesskabsinitiativet EQUAL og især de fire aktiviteter, som beskrives i det, fører til en meget kompliceret, bureaukratisk og besynderligt uigennemsigtig form. Hvis man f.eks. spørger sig selv, på hvilke måder et udviklingsarbejde skal bevise, at det har samarbejdsånd eller repræsentationsevne, sådan som aktivitet i direktivets § kræver. På den anden side henviser forpligtelsen til mellemstatsligt samarbejde og de komplicerede krav i forbindelse med planlægningen og realiseringen af et udviklingsarbejde uundgåeligt til store former, som i sig selv kun kan svare til disse krav. Men det er i strid med den proklamerede vilje i de generelle mål for decentrale aktionsplaner inden for det lokale selvstyre og i landdistrikterne. Men samtidig gør det det også enten umuligt eller symbolsk, at de virkeligt dårligt stillede indvandrere, som f.eks. asylsøgerne, og andre kan deltage. Hvis man til sidst tager det samlede beløb i betragtning, som er ret lille - , milliarder euro til medlemsstater og til så ambitiøse mål - så er jeg bange for, at det eneste, det lykkes os at bevise, er, at arbejdsløsheden er et onde.  For det første vil jeg gerne sige, at De virkelig ville være os til stor hjælp, eftersom vi befinder os i en fase, hvor Parlamentet bearbejder sagen, hvis De ville komme med konkrete forslag, som vi kan forholde os til. For det andet vil jeg sige, at initiativet EQUAL ikke har forringelse som mål. Det kan hverken gribe ind i spørgsmål om at få arbejdsløsheden til at falde eller støtte beskæftigelsesfremmende foranstaltninger. Til dette formål findes der den europæiske strategi til beskæftigelse og Den Europæiske Socialfond med meget store beløb og overordentlige store ressourcer, især til lande som Grækenland. Initiativet EQUAL har en bestemt mission, nemlig at opmuntre og at hjælpe til fremgang, at samle statistiske data, at lave undersøgelser og etablere institutioner, som kan støtte de grupper i befolkningen, som har problemer med forskelsbehandling. Det, vi beder om, er altså et samarbejde mellem lokale grupper, institutioner inden for selvstyret, mellem landene, så vi kan udveksle erfaringer, hvilket er det, vi først og fremmest søger, samt at landene overfører erfaringer til hinanden, så de kan udvikle sig. Dette er tankerne bag initiativet, og derfor er dets budget tilsvarende. Vores mål er så vidt muligt, at udviklingsinstitutioner, ngo'er og lokale myndigheder bliver involveret, så det kan nå så tæt ud til borgerne som muligt.    Spørgsmål nr. af : Om: Artikel i EU-traktaten og beskæftigelse Kommissionens direktivforslag om de generelle rammer for ligestilling inden for beskæftigelse og erhverv undtager religiøse organisationer . Kommissionen bedes redegøre for, hvilke grupper i artikel der under hvilke forhold mest sandsynligt vil blive berørt af denne undtagelse?  For en måned siden fremlagde Kommissionen et forslag om de generelle rammer for ligestilling inden for beskæftigelse i overensstemmelse med EU-traktatens krav om effektuering af artikel Selve kernen i den direktiv- og programpakke, som vi fremlagde, er et forbud mod forskelsbehandling. Men efter Kommissionens forslag og efter næsten to års forhandling med sociale institutioner, med medlemsstater og med Europa-Parlamentet findes der visse undtagelser. Disse undtagelser angår de erhverv, som skal udføres af personer, der er virkelig professionelt specialiserede. Jeg vil gerne komme med et specifikt eksempel, for at det kan blive nemmere at forstå. I en religiøst orienteret skole er det logisk, at trosretningen bliver diskuteret og accepteret, og at læreren tilslutter sig det dogme, som svarer til denne religiøse skole. Det er altså denne form for undtagelser. Det er klart, at der ikke findes nogen generel undtagelse, men disse forskelle i anvendelsen, som tillader medlemsstaterne at have særregler, er kun berettiget, når de er omfattet af denne særlige professionelle specialisering.  Det er en omvendt fortolkning af bekæmpelsen af diskriminering. Religiøse skoler kan f.eks. med fuld ret sige til en romersk katolik: Vi ønsker ikke at ansætte dig, fordi du er bøsse eller lesbisk. Her sørger Kommissionen for en styrkelse af undertrykkelsens hierarki. Det, vi burde gøre, og jeg håber, at De er enig, fru kommissær, er at ansætte folk til at udføre arbejdet ud fra deres evner, og vi bør ikke fremhæve denne form for intolerance og fordomsfuldhed, uanset hvor stor vægt, man lægger på den.  Jeg vil gerne betone, at denne undtagelse ikke har form af et arbejdsforbud af nogen som helst årsag. Hverken af det, som De nævnte, af seksuel orientering, af etnisk forskelsbehandling eller nogen som helst anden grund. Den giver kun mulighed for udvælgelse, når der kræves særlige evner, som har direkte forbindelse med aktiviteten. Der er altså tale om en positiv forskelsbehandling. I det tilfælde, som De anførte, er det logisk, hvis læreren på den katolske skole selv er katolik. Kun denne form for undtagelser er tilladt.    Spørgsmål nr. af : Om: Beskæftigelsesfremme til fordel for kvinder i ekstremt ugunstigt stillede regioner Hvilke foranstaltninger eller aktioner er der planlagt til afhjælpning af de enorme problemer med at finde arbejde, som kvinder i visse ekstremt ugunstigt stillede regioner oplever, da de samtidig også meget sjældent har ressourcer af nogen art at trække på, hverken i form af penge, traditioner for iværksættervirksomhed eller samarbejde eller uddannelsesfaciliteter, idet de lever i landområder, hvor % af befolkningen måske lever under subsistensniveau, så disse kvinder får hjælp til at overvinde den sociale barriere, som deres omgivelser udgør? Har Kommissionen til hensigt at foreslå minimumspolitikker, som ægte genspejler disse kvinders virkeligt ekstreme men alligevel meget konkrete hverdag, eller vil de nye beskæftigelsespolitikker endnu en gang ignorere deres særdeles vanskelige situation?  Det er klart, at samhørighedspolitikken findes for de ugunstigt stillede regioner i Europa, og til samhørighedspolitikken findes der samarbejde og fælles aktion med strukturfondene og Socialfonden og Landbrugsfonden. Vi bør nævne, at de midler, der er afsat til regioner med problemer, udgør en tredjedel af det samlede budget. De regionspolitikker, som realiseres under de fælles, vedtagne europæiske retningslinjer i hver medlemsstat - det vil sige, at hver medlemsstat har ansvaret for at realisere programmet - har som mål at forøge mulighederne for at finde arbejde både til kvinder og til mænd. Vi bør også nævne, at % af tilskuddene for perioden -, som er på milliarder euro, bliver givet til de mindst begunstigede regioner i Europa. Angående spørgsmålet om kvinders adgang til de eksisterende muligheder bør vi særligt nu nævne, at der for det første gennem Socialfonden er en hel søjle, som medlemsstaterne skal realisere. Den refererer til lige muligheder, det vil sige særlige politikker, hvor midler fra Socialfonden skal anvendes, og som angår kvinderne. For det andet opprioriterer man i programmet Leader, som i øjeblikket bliver undersøgt, de udviklingsstrategier, som sigter mod den særlige støtte til kvinder i små virksomheder, inden for landbrugssektoren og landbrugsturismen med det formål at øge kvindernes medvirken i landdistrikterne.  Tak, fru kommissær, fordi De har givet mig et velment og nøgternt svar, som jeg værdsætter. Men jeg forsikrer Dem, at med de eksisterende midler - som De henviser til - kan vi ikke nå ud til disse ekstremt ugunstigt stillede regioner. For det er regioner, hvor manglerne er åbenbare, og man skal sidestille dem med de områder, hvor vi er med i et samarbejde, hvor der næsten ikke findes noget. Derfor er mit spørgsmål, om De ikke kunne undersøge muligheden for, at nogle af de politikker om små lån, som har givet resultat i samarbejdet, ikke også kunne anvendes til kvinderne i disse ekstremt ugunstigt stillede regioner, hvor alt er imod dem. Jeg har et godt kendskab til de programmer, De henviser til. Jeg kan forsikre Dem om, at vi ikke når derud, hvor behovet er størst. Med disse prognoser for strukturpolitikken - som jeg kender særdeles godt - med prognoserne for Leader og for udviklingen af landdistrikterne vil vi ikke, sådan som der er behov for, kunne fremme beskæftigelsen for kvinderne i de meget ugunstigt stillede regioner. Jeg beder Dem derfor om at undersøge muligheden for at anvende politikker om små lån.  Kommissæren har noteret sig fru Izquierdo Rojos indlæg.  Spørgsmål nr. af : Om: Kommissionens planer om forelæggelse af et nyt socialt handlingsprogram Det er vigtigt, at Kommissionen snarest forelægger et nyt socialt handlingsprogram indeholdende en konkret plan og en tidsplan dels for lovgivningsarbejdet vedrørende den sociale tryghed, dels for et initiativ med hensyn til vedtagelse af en rammeaftale om dialogen mellem arbejdsmarkedets parter. Kommissionen bedes redegøre for sine konkrete planer om forelæggelse af et nyt socialt handlingsprogram?  Vi regner med, at det nye program for Kommissionens sociale aktiviteter for de kommende fem år vil ligge parat i slutningen af sommeren For at færdiggøre dette program og for at kunne fremlægge det må vi først fuldende forhandlingerne med Parlamentet, arbejdsmarkedets parter og ngo'erne. En forhandling, der starter nu, men vi må tage hensyn til resultaterne fra Lissabon. På Det Europæiske Råd i Lissabon vil man på en ny måde prøve at tilnærme sig spørgsmålet om social marginalisering og forbindelsen mellem den sociale marginalisering og informationssamfundet, den økonomiske politik og reformerne. Disse resultater bliver meget vigtige for den endelige udformning af Kommissionens sociale handlingsprogram. Jeg gentager her i Parlamentet, at der bliver et fælles møde mellem Parlamentet og Kommissionen til april efter mødet i Lissabon, så vi kan forhandle alle aspekterne af den endlige udarbejdelse af det sociale handlingsprogram for -  Det er klart, at et kommende socialt handlingsprogram skal tage hensyn til udviklingen, f.eks. inden for informationsteknologien, og være et moderne socialt handlingsprogram, der er tidssvarende. Men kan De også bekræfte det, som jeg berører i mit spørgsmål, nemlig at programmet bliver udformet således, at vi får en konkret tidsplan for de forskellige typer af lovgivning på det sociale område, som Kommissionen planlægger, og for de initiativer, som Kommissionen planlægger med hensyn til den sociale dialog mellem arbejdsmarkedets parter. Vi har brug for at se, hvilke konkrete alternativer Kommissionen vil komme med i den kommende periode, og hvilke initiativer til aftaler den vil tage.  Jeg er helt enig med Dem. For det første i at man må tage hensyn til informationssamfundet - jeg nævnte det selv. Den sociale marginalisering, kvindeprogrammet og det arbejde, vi gør i forbindelse med den sociale beskyttelse, alt dette skal ses ud fra den nye virkeligheds synsvinkel i informationssamfundet. For det andet er det klart, at initiativerne også er underlagt tidsplaner, inden for hvilke der ligeledes skal realiseres en systematisk overvågning. Jeg kan dog ikke love noget i forbindelse med Deres omtale af lovgivningsarbejdet inden for den sociale beskyttelse, der, som De ved, ikke er indeholdt i traktatens artikler. Der findes ikke noget lovgrundlag for spørgsmål om social beskyttelse i traktaten.  Da spørgeren ikke er til stede, bortfalder spørgsmål nr.  Spørgsmål nr. af : Om: Handicappedes muligheder for at nyde godt af den fri bevægelighed i EU I medfør af Amsterdamtraktatens artikel har alle EU-statsborgere ret til fri bevægelighed inden for Unionen. For personer med forskellige fysiske handicap, som har behov for særlig transport og personlig assistance, er denne ret til fri bevægelighed dog meget begrænset. Hvilke foranstaltninger har Kommissionen til hensigt at træffe for at lette de handicappedes situation på dette område?  Den november vedtog Europa-Kommissionen en pakke af foranstaltninger, der skal bekæmpe forskelsbehandling. Angående denne specifikke pakke og handicappede findes der et direktiv, som koncentrerer sig om bekæmpelse af forskelsbehandling, især på arbejdsområdet. Europa-Kommissionen er af den mening, at dette initiativ til bekæmpelse af forskelsbehandling vil bidrage til et højere beskæftigelsesniveau blandt handicappede og til sidst også til at fremme disse personers fri bevægelighed. Det er naturligvis yderst vigtigt, at handicappede har adgang til transportmidler, offentlige institutioner og alle slags anlæg, så de har mulighed for fri bevægelighed. Europa-Kommissionen vedtog et direktivforslag om særbestemmelser for busser, turistbusser og andre køretøjer, så der bliver adgang for personer med bevægelsesproblemer og personer, som anvender kørestol. Desuden bør vi nævne, at Rådet den juni vedtog at indføre et paneuropæisk parkeringskort til handicappede. Det skal bidrage til, at de frit kan færdes med et fælles kort, der gælder for alle medlemslandene, så de kan drage nytte af alle de organiserede parkeringsområder, der eksisterer i Europa.  Jeg takker kommissæren for svaret. Mit spørgsmål går i første omgang på de handicappedes muligheder for at passere grænserne i Europa. Det er ret dyrt, hvis man f.eks. vil rejse på ferie eller studieophold fra Göteborg til et hvilket som helst sted i Europa, når man sidder i kørestol og i øvrigt har brug for en personlig assistent for at klare turen. Jeg er taknemmelig for, at Kommissionen har lavet en handlingsplan. Det er imidlertid en forudsætning, at der er økonomiske ressourcer og muligheder for rent fysisk at krydse grænserne, hvis man har et fysisk handicap. Det ville være interessant at høre, om Kommissionen også er parat til at afsætte økonomiske midler til personer med fysiske handicap, så de også kan bevæge sig længere ud i verden end til de steder, hvor kørestolen fører dem hen.  Jeg henviste til det direktiv, som Kommissionen har foreslået, om en obligatorisk indretning af de offentlige transportmidler, så de kan benyttes af handicappede. Det er ikke blevet fremlagt af Rådet endnu, for det befinder sig stadig i forhandlingsfasen. Jeg er af den mening, at man godt kan tage en sådan strategisk beslutning på europæisk plan. Jeg anser det for yderst vanskeligt at specialisere sig i støtteprogrammer og i transport af enkeltpersoner. Enten sker dette gennem særlige programmer for uddannelse, unge, kvinder eller udvekslinger, eller også skal det være et emne for en national politik.    Spørgsmål nr. af : Om: Opfyldelse af direktiv om udstationering af arbejdstagere, //EF Udstationeringsdirektivet er endnu ikke implementeret i DK, selvom fristen er udløbet. I det lovforslag, der er fremsat i det danske Folketing, findes der ingen regler, der regulerer de lønarbejderrettigheder, der følger af kollektive overenskomster. Ifølge direktivets artikel skal arbejds- og ansættelsesvilkår være i overensstemmelse med " de kollektive aftaler, der indgås af de mest repræsentative arbejdsmarkedsparter på nationalt plan, og som gælder på hele det nationale område" . En sådan anvendelse af en overenskomst uden for dens personelle område kan imidlertid ikke pålægges parterne uden lovhjemmel. Der består derfor to løsningsmuligheder: Direktivet er uanvendeligt i DK; direktivet forpligter DK til at indføre almengyldige overenskomster. Kan Kommissionen bekræfte, at udstationeringsdirektivet er uanvendeligt i Danmark for så vidt angår " kollektive aftaler ..., der finder generel anvendelse" , jf. artikel , eftersom sådanne almengyldige overenskomster ikke findes i dansk ret? I benægtende fald ønskes det oplyst, hvorledes direktivet på dette punkt skal opfyldes.  EU's direktiv om udstationering af arbejdstagere fastsætter, at de obligatoriske regler om beskæftigelsesbetingelser og -vilkår, som er gældende i modtagelseslandet, også skal gælde for de arbejdstagere, som er blevet udstationeret i dette land. Det fastsættes, at to ting kan være gældende: enten modtagelseslandets lovgivning eller de kollektive aftaler, der er udnævnt til generelt anvendelige overenskomster for en given erhvervsgren. Eftersom Danmark ikke har noget system til at ophøje kollektive aftaler til generelt anvendelige overenskomster, må det i overenskomsterne fastsættes, at ud over de gældende arbejdsvilkår, som er fastsat i lovgivningen, gælder den arbejdstid, der er fastsat i de kollektive aftaler, som er generelt anvendelige, og som er indgået af de mest repræsentative organisationer, for de udstationerede arbejdstagere. Danmark har altså to valg: enten at indføre lovgivning eller på lovgivningsmæssig måde at vælge en kollektiv aftale, som skal fungere lovmæssigt. Der forhandles mellem Europa-Kommissionen og Danmark, og det forventes, at Danmark vil advisere, at dette direktiv er implementeret i landets nationale lovgivning. Fristen for at svare på Kommissionens spørgsmål udløb den december Vi har ikke fået noget svar endnu, så vi venter på at se, hvad de næste skridt vil være.  Tak for et meget klart svar, som - hvis tolkningen er korrekt - går ud på, at direktivet om udstationering medfører en forpligtelse for den danske stat til at etablere et system med generelt anvendelige overenskomster. Det er et meget klart svar, men det er også et svar, må jeg gøre opmærksom på, som stiller de danske organisationer og den danske regering og det danske folketing i en politisk set meget, meget vanskelig situation, for det er jo en kendt sag, at der eksisterer nogle grundlæggende problemer i forbindelse med forholdet mellem den danske model, der i udpræget grad bygger på kollektive overenskomster, og den kontinentale model, som forudsætter lovgivning. Den uenighed og korrespondance, som De, fru kommissær, refererer til, angår jo først og fremmest et andet direktiv, nemlig direktivet om arbejdstiden, men nu kan vi altså forudse en ny åbningsskrivelse og en kommende traktatbrudssag, som følge af at den danske regering ikke agter, eller udtrykkeligt har tilkendegivet, at man ikke ønsker at gennemføre lovgivning og tilvejebringe generelt anvendelige overenskomster.  , Kommissionen. For det første gør vi ikke noget forsøg på at ændre systemet i Danmark eller noget som helst andet land. Som jeg svarede for lidt siden, er der altid problemer med at fortolke Europa-Kommissionens direktiver, både fordi de har en generel ramme, og fordi systemerne er vidt forskellige fra land til land. Med hensyn til Deres spørgsmål er det ikke kun Danmark, der har dette specifikke problem. Det er ikke kun Danmark, der har uafklarede spørgsmål. Fem lande har implementeret det i deres nationale lovgivning, og de øvrige befinder sig i en forhandlingsproces. Det, der skal ske, og det er grunden til, at der har fundet forhandlinger og debat sted mellem Kommissionen og den danske regering ligesom også med andre regeringer, er at finde den bedste måde, så noget, der er blevet besluttet på europæisk plan af alle landene, og som udgør en generel ramme, også kan rumme arbejdstagere fra andre lande, som udstationeres i Danmark. Og vi forventer, at den danske og de ni andre regeringer bevæger sig i den retning.  Mange tak for Deres tilstedeværelse, fru kommissær. De har nået dagens mål, nemlig at besvare alle spørgsmål. Vi lykønsker Dem. Da spørgetiden til Kommissionen er udløbet, besvares spørgsmål nr. - skriftligt. Hermed er spørgetiden til Kommissionen afsluttet.  Decharge Næste punkt på dagsordenen er betænkning af van der Laan for Budgetkontroludvalget om decharge til Kommissionen for gennemførelsen af Den Europæiske Unions almindelige budget for regnskabsåret - C-/, SEK - C-/, SEK - C-/). Kommissæren er her ikke lige nu, men jeg håber og forventer, at hun kommer om nogle få minutter. Jeg foreslår, at vi alligevel begynder nu i håbet om, at kommissæren, hvis hun stadig er på sit kontor, kan følge talen dér, især ordførerens tale.  Hr. formand, jeg er sikker på, at fru Schreyer har meget god grund til ikke at være til stede, da hendes fravær ellers ikke kan undskyldes. Jeg vil gerne starte med at takke mine kolleger for deres samarbejde omkring denne betænkning. Den var ikke blevet til det, den er i dag, uden det fantastiske samarbejde. Hr. formand, i begyndelsen af sidste år blev dechargen for udsat, fordi Parlamentet umuligt kunne give decharge til en afgående Kommission, som ikke kunne indgå nogen forpligtelser for fremtiden. I sit beslutningsforslag sagde Parlamentet dengang, at der først kunne gives decharge, efter at vi havde fået seriøse, vidtgående reformforslag fra den nye Kommission. Denne betænkning kommer derfor på et afgørende tidspunkt, lige før hr. Kinnocks reformer. Det er en udmærket chance for Parlamentet for at sætte et vidtgående reformstempel på disse planer. Under forberedelserne har det allerede på grundlag af de første koncepter vist sig, at Kommissionen har givet meget vigtige tilsagn. Vi anmodede om en ordning med hensyn til indberettere, og den har vi fået. Parlamentet ville have en adskillelse af finanskontrol og revision. Det har vi allerede fået. Parlamentet krævede en adfærdskodeks for kommissærer og kabinetter. Også den har vi fået. Parlamentet bad Kommissionen om at give afkald på dens overdrevne privilegier. Også det har de gjort. Samtidig har Kommissionen indgået forpligtelser til at samarbejde med Parlamentet med hensyn til SEM Der vil også blive set på fundamentale forandringer med hensyn til Kontoret for Faglig Bistand. Dette er nogle første gode skridt, som viser, at hvis Parlamentet vil, er ændringer ikke blot mulige, men de kan også hurtigt omsættes til handlinger. Vi vil imidlertid have endnu mere. Kommissionen skal nu fremlægge et ambitiøst og vidtgående reformprogram. Det er ikke blot nødvendigt for en ordentlig offentlig forvaltning. Det er også en ufravigelig betingelse for genoprettelsen af de europæiske borgeres tillid. Vi kræver nu klare tilsagn af Kommissionen på følgende punkter: For det første skal Parlamentet have fuld adgang til alle Kommissionens dokumenter. Til gengæld skal vi hurtigt internt træffe en aftale med henblik på at kunne garantere hemmeligholdelse af følsomme dokumenter. Med hensyn til fremskaffelse af oplysninger vil jeg gøre Kommissionen opmærksom på, at vi er meget bekymrede over de konceptplaner, der foreligger om offentlighedens adgang til dokumenter. Hvis det nuværende koncept er rigtig, er dette et overordentlig stort tilbageskridt i forhold til den nuværende situation. Der må gøres en ende på den situation, hvor finansielt stærke organisationer med repræsentanter i Bruxelles godt kan skaffe oplysninger, og de almindelige borgere ikke kan det. Det kan heller ikke være sådan, at en offentlig institution har copyright med hensyn til offentlige dokumenter. Endvidere vil vi have tydelige arbejdsbeskrivelser for hver europæisk tjenestemand, således at en tjenestemand, som har samvittighedskvaler, lettere kan modsætte sig opgaver, som er uetiske eller ulovlige. Desuden skal det være således, at når Revisionsretten gør opmærksom på, at en fejl ikke forekommer et år, men to år i træk, er ledelsen ansvarlig herfor, og at også en karriereplanlægning skal mærke virkningen deraf. I sidste instans skal vi naturligvis også have et bedre samarbejde mellem Revisionsretten og de nationale revisionsinstanser. Parlamentet anmoder også Kommissionen om, at den den marts i år fremlægger en første skitse over reformerne af den eksterne bistandspolitik. Det kan ikke længere være sådan, at Europa nok er en økonomisk magt, men at vi ikke har nogen politisk indflydelse, fordi vi, når det kommer til stykket, ikke kan tilbyde effektiv hjælp til områder, som har stærkt behov for det. Som eksempel herpå nævner jeg Gaza. Det er uacceptabelt, at Kommissionen i færdiggjorde et hospital, og at der indtil nu ikke har været nogen som helst patient indlagt. Siden har dechargen fået en stor politisk betydning. Det er et af de stærkeste magtmidler, som Parlamentet har, og det skal derfor anvendes forsigtigt. Derfor vil vi højst sandsynligt give decharge i morgen. Vi afhænder imidlertid ikke dette våben uden også at anbringe en tidsindstillet bombe. Dechargen for vil nemlig først blive givet, når de finansielle uregelmæssigheder, som Revisionsretten har gjort opmærksom på, alle sammen er løst. Endelig henvender denne betænkning om decharge sig naturligvis til Kommissionen. Men det ændrer ikke på det faktum, at også Europa-Parlamentet internt skal skabe orden i sine egne sager. Så længe vi ikke har nogen vedtægter, er vi ikke troværdige som Unionens reformdrivkraft. Reformerne af de europæiske institutioner er en nødvendig forudsætning for at kunne bygge videre på Europa. Vi kan kun have et handlekraftigt og retfærdigt Europa, hvis det også er åbent og demokratisk. Alle institutioner må nu slutte sig sammen og sammen arbejde for dette Europa.  Hr. formand, Industriudvalget besluttede at gå i gang og udarbejde en betænkning om decharge for , selvom vi ikke specifikt blev anmodet om det. Vi gik i gang, fordi vi mente, at Parlamentet burde lægge ud på den måde, som vi agter at fortsætte på, det vil sige ved at sikre, at vi passer godt på de europæiske skatteyderes penge. Under vores arbejde med denne betænkning stod det klart, at der er vedvarende problemer med udgiftsområderne på budgettet. De var ikke noget særsyn for , og der er to gennemgående fællestræk. For det første har der været en tendens til, at Kommissionen kaster sig ud i ambitiøse programmer, navnlig i tredjelande, uden at have tilstrækkeligt overblik over den praktiske gennemførelse og passende finansiering. For det andet har der været alvorlige forvaltningsmæssige mangler i Kommissionen, især med hensyn til samordningen på tværs af tjenestegrene og forvaltningen af eksterne kontrakter. Jeg ved, at alle institutioner har deres del af ansvaret for Kommissionens stigende arbejdsbyrde og for en del af de manglende ressourcer. Det bortforklarer dog ikke alt det, vi er stødt på. Borgerne i Europa forventer med rette, at de europæiske institutioner forvaltes korrekt. Jeg vil derfor gerne gentage min kollegas bemærkninger om betydningen af reformprocessen, som hr. Prodi og hr. Kinnock har lovet befolkningen i Europa. Ud fra det jeg har set af reformprocessen, ser den godt ud. Jeg så nogle af hr. Kinnocks papirer i dag, og jeg har hørt noget af det, han havde at sige. Hvis vi og politikerne i Europa støtter ham, er jeg fuldstændig sikker på, at vi ser den form for reform, som vi har brug for. Men vi har brug for den reformproces. Mange af de overordnede punkter, der tages op i udvalgets betænkning, er inkluderet i fru van der Laans betænkning. Det er en fremragende betænkning, og vi bør alle lykønske hende med den. Den rammer plet uden blot at ligne flere af de gamle betænkninger, en række af detaljer. Den grupperer dem, og det er meget vigtigt. Der er to spørgsmål, som jeg gerne vil henlede Deres opmærksomhed på. Det ene er nuklear sikkerhed i Østeuropa. Vi er nødt til at få dette på plads. Den Uafhængige Ekspertgruppe sagde, at Kommissionen ikke forvaltede den korrekt. Det er vi nødt til at råde bod på. Det andet spørgsmål vedrører overvågningsmekanismer. Vi har fra Kommissionen brug for materiale, som vi kan bruge til at hjælpe os med at overvåge udgifterne. Vi har brug for ordentlige oplysninger, der gives på en ordentlig måde, og vi skal alle tage hele denne proces langt mere alvorligt end hidtil. Den er blevet betragtet som en bureaukratisk proces, der skal overstås hurtigst muligt. Jeg håber, at mine kolleger her i Parlamentet støtter årsagerne til decharge for , og at Kommissionen presser på med reformprocessen, som skulle været foregået for længe siden. Kun på den måde kan vi skabe en ny kultur i Kommissionen og samtidig genskabe offentlighedens tillid.  Hr. formand, kære kolleger, Parlamentets plenarforsamling skal træffe en beslutning nu om den decharge til Kommissionen for regnskabsåret , som blev nægtet den maj sidste år. På denne baggrund, der virkelig er historisk for EU, må vi derfor spørge: Hvad har ændret sig? Hvad er blevet bedre? Hvad vil retfærdiggøre en decharge i dag? Vi har først og fremmest - i hvert fald delvis - en ny Kommission. Vi har mange hensigtserklæringer og reformbekendtgørelser, som alle kun er lidt konkrete. Hidtil har man set bort fra udarbejdelsen af adfærdskodekser for kommissionsmedlemmer og kabinetter. Jeg har også taget fru Schreyers redegørelse fra i morges om klagen mod de to banker og støtten til strafferetlig beskyttelse af EU's finansielle interesser til efterretning. Også det er positive tegn. Dog må man indrømme, at dette koster Kommissionen forholdsvis lidt. Kommissionen har meddelt, at den fremlægger sit reformprogram i februar Nu er bekendtgørelser og hensigtserklæringer én ting og opfyldelsen af løfter noget andet. Kommissionens bestræbelser kan man dog kun måle på konkrete resultater, da det enorme tillidstab, som EU har lidt hos Europas borgere på grund af utilstrækkelighed og omfattende bedrageri, kun kan indhentes herved. Det regnskab, som vi altså har kunnet gøre op siden maj , taler under ingen omstændigheder nødvendigvis for en beslutning om decharge. Hvis Kommissionen alligevel gives decharge for regnskabsåret , sker det med et - nyt - stort overskud af tillid fra vores side. Om borgerne overhovedet kan vise forståelse for et sådant fornyet overskud af tillid fra den demokratisk valgte kontrolinstans, Parlamentet, i betragtning af de alvorlige forseelser, som blev begået af den tidligere Kommission, og som naturligvis belaster den nye Kommission, det er en helt anden sag. Hertil kommer, og det er dog vigtigt for det generelle indtryk i befolkningen, at Revisionsretten - i hvert fald så vidt jeg ved - endnu ikke har kunnet afgive nogen positiv pålidelighedserklæring siden indførelsen af dette instrument. Jeg går alligevel ind for decharge for og anmoder også mine kolleger om en positiv beslutning, fordi der dermed sendes et tydeligt signal om en ny begyndelse og om den nuværende Kommission, der også udadtil kan få en synlig mulighed for en ny begyndelse og for at få bugt med den - indrømmet - vanskelige arv. Det betyder på den anden side, at der fortsat skal følges op på alle uregelmæssigheder og bedragerisager, som skal opklares til bunds. Hvis nu Kommissionen gives decharge for , må det under ingen omstændigheder forstås som en uskyldighedserklæring for fortiden eller som en fribillet til en mangelfuld, fremtidig økonomisk styring. For når det handler om penge, hører venskabet som bekendt op. Det er en talemåde, der også gælder for forholdet mellem borgere og institutioner. Og venskabet, det vil her sige tilliden til, at det arbejde, de europæiske institutioner udfører, er pålideligt, er i dag mere nødvendig end nogensinde før. Især den forestående udvidelse af EU med staterne i Central- og Østeuropa vil give vidtrækkende problemer og konsekvenser, også for de interne strukturer og administrative procedurer. En Kommission rystet af finansskandaler kunne meget hurtigt blive en kastebold af interesser og mål, der minsandten ikke står i Amsterdam-traktatens katalog over målsætninger. Desværre er problemerne i fortiden, særlig i rapporteringsåret, især opstået inden for støtteområderne, som vinder i betydning ved udvidelsen, f.eks. strukturfondene og i forbindelse med Kontoret for Faglig Bistand. Disse ulovlige forhold skal stoppes så hurtigt som muligt, fordi vi ikke kan forlange, at de nye medlemsstater skal overholde noget, som de gamle medlemsstater ikke selv kan overholde. Det er heller ikke nogen løsning, hvis Kommissionen og medlemsstaterne skiftevis peger fingre ad hinanden og giver hinanden skylden. Som ordfører for budgettet for bekendtgør jeg allerede nu, at jeg i de næste uger og måneder vil holde skarpt øje med, hvordan og om Kommissionen gennemfører sine reformforslag, og hvordan den realiserer forholdet til Parlamentet netop på dette område.  Hr. formand, jeg er sikker på, at Kommissionen bliver lettet over at høre, at dechargen for sandsynligvis ikke får samme indvirkning som dechargen for , der, som De alle ved, førte til, at Santer-Kommissionen trådte tilbage. Den Socialdemokratiske Gruppe stemmer for at give decharge. Jeg er sikker på, at De også er lettet over at høre det. Men dermed ikke være sagt, at vi er tilfredse, at alt er rosenrødt. Det er klart, at der for længst burde være foretaget en tilbundsgående revision af Kommissionen. Det angiver dog, at vi erkender, at der tages skridt i den rigtige retning. Jeg vil blot fremhæve nogle af Socialdemokraternes ændringsforslag. Vi håber, at de vedtages, da de er meget vigtige i kraft af den indvirkning, de vil få på fremtidige reformer. For det første bør tjenestemændenes immunitet ophæves, hvis eller når en national anklager anmoder om dette. Vi er nødt til at gøre det langt nemmere at retsforfølge tjenestemænd, som gør sig skyldige i svig og korruption. Det er vigtigt at bemærke, at Kommissionen alt for ofte ikke har handlet i overensstemmelse med de reformer, Revisionsretten har anbefalet. Der er en grund til Revisionsrettens beretning, der er en grund til vores reaktion på den, og det er vigtigt, at den føres igennem. Jeg har netop hørt, at Kommissionen vil nedsætte et revisionsudvalg. Selvom vi ikke hører andet, ved vi, at det går i den rigtige retning med hensyn til de reformer, vi gerne ser. Alt for ofte har vi fremsat henstillinger, som De ikke har reageret på til trods for, at De meget ofte har sagt, at De ville. Vi ønsker at se den gennemslagskraft langt oftere i fremtiden. Det andet spørgsmål vedrører adgangen til fortrolige dokumenter. Vi har tidligere haft problemer med vores ansvar i forbindelse med gennemførelsen af decharge, da vi ikke har haft adgang til de dokumenter, vi burde have haft adgang til. Vi kan forstå, at vi også her har et ansvar for, at hvis vi modtager dokumenter, skal vi sikre, at fortrolige dokumenter vedbliver med at være fortrolige. Vi har fremsat et ændringsforslag i den henseende. En ting, der henvises til i van der Laan-betænkningen, er hele spørgsmålet om hospitalet i Gaza. Situationen dér er fuldstændig uacceptabel. Vi finder os ikke i det meget længere, og vi ser frem til snarlig handling på det område. Jeg vil gerne lykønske Lousewies van der Laan. Jeg lykønsker normalt ikke folk, men jeg synes, at hun har udarbejdet en meget rammende betænkning og fortjener vores tak.  Hr. formand, kære kolleger, fru kommissær, lad os være ærlige, vi befinder os i en noget mærkværdig situation. Vi taler om dechargen for et år, som er forbi, men vi taler også om Kommissionens ansvar. Jeg vil tale om de problemer, som stadig ligger tårnhøje på vores bord. Vurderingen af, om der gives decharge eller ej, afhænger også lidt af, hvad man lægger mest vægt på. Det drejer sig om en Kommission, som ikke længere er der. Der er en ny Kommission. Så er det logisk at give decharge, for hvad kan den nuværende kommissær bebrejdes, når det drejer sig om året ? Problemerne er der stadig, og så begynder tvivlen at rejse sig. Vi må nu træffe en beslutning om Kommissionens gode hensigter, men en strukturel oversigt over disse gode hensigter foreligger stadig ikke. Hr. Kinnock fremlægger sit forslag i næste måned. Det venter vi alle sammen i høj grad på, men dette kendskab er der endnu ikke, når vi skal træffe beslutning om dechargen. Det er tydeligvis et dilemma, som ordføreren har kæmpet med. Dette dilemma rækker længere end til de områder, som jeg allerede har nævnt. F.eks. med hensyn til Kommissionens tilsagn. Disse ser faktisk gode ud. Jeg har læst en række af hr. Kinnocks dokumenter, og dem har vi fuld tillid til. Men jeg nævner to eksempler, hvor det ikke er en selvfølge, at de gode hensigter, som Kommissionen nu har givet udtryk for, fører til et godt resultat. Offentlighed og fortrolighed med hensyn til dokumenter. Det sagde den foregående taler også noget om. Der er også et dokument i omløb nu, ikke på lavt plan, men på højt plan i Kommissionen, hvori denne offentlighed med hensyn til dokumenter ikke øges, men netop formindskes. Et eksempel på dette smukke tilsagn vil ikke automatisk føre til et godt resultat. Det gælder også for indberettere. Det har hr. Kinnock også sagt smukke ord om, men samtidig er det stadig fuldstændig uklart, nu hvor vi skal træffe beslutning derom, hvad der f.eks. sker med indberettere, som ikke internt kan komme af med deres meldinger, men som vil afgive dem udadtil, over for pressen eller over for Parlamentet. På den slags afgørende spørgsmål på dette område er der endnu ikke kommet noget svar. Der hersker altså denne tvivl i dette øjeblik, hvor vi skal træffe en beslutning om, hvorvidt disse tilsagn fra Kommissionen nu også er tilstrækkeligt holdbare. Det gælder f.eks. også for de meget konkrete projekter, som Industriudvalget har taget op. Jeg synes, at Kommissionen og hr. Kinnock skal fremlægge gode hensigter og fremlægge gode planer med hensyn til personalepolitikken og den finansielle forvaltning, men enhver kommissær, som nu er ansvarlig for et område, hvor der tidligere var store svagheder, skal fremlægge gode planer med henblik på at forbedre situationen og ikke generelle, flotte forslag. I øjeblikket har vi i vores gruppe medlidenhed og tålmodighed med Kommissionen, fordi den ikke kan gøres ansvarlig for fortidens mange fejl, men denne tålmodighed er ikke ubegrænset. Vi må kunne se tydelige fremskridt. I øjeblikket har vi tillid til, at Kommissionen fremsætter disse gode forslag, men automatisk er det ikke. Endelig, hr. formand, var dechargen for begyndelsen til enden for den seneste Kommission. Jeg udtrykker nu håb om, egentlig vil jeg oven i købet kræve af den nuværende Kommission, at dechargen for er begyndelsen til en virkelig reform af Kommissionens finanspolitik, da denne decharge ellers ikke har nogen værdi.  Når man bedømmer spørgsmål om decharge til Kommissionen, må afgørelsen tages på baggrund af, hvad der reelt skete i det aktuelle budgetår, i dette tilfælde i I vores gruppe har vi svært ved at se, at forvaltningen af økonomien for på nogen afgørende måde var bedre end i Det år stemte vi imod decharge. Som konsekvens af dette vil vi også stemme imod decharge for Vi mener, at dette billede bekræftes af Revisionsrettens undersøgelse. Det er både godt og nødvendigt, at der er blevet lovet reformer. Der står dog stadig tilbage at indfri de løfter, som er afgivet, ikke mindst med hensyn til åbenhed. Vi vil derfor stemme for de krav om reformer, som fremføres i resolutionen, men imod at give decharge.  Hr. formand, for det første kun positive ord om fru van der Laans meget dygtige arbejde med denne betænkning. Gruppen for Nationernes Europa kan ikke stemme for at godkende regnskabet for Betænkningen om såkaldt decharge indeholder en omfattende og yderst kritisk gennemgang af regnskabet. Vi støtter disse kritiske bemærkninger, og derfor må jeg slå fast, at det synes aldeles absurd på den baggrund at sige ja til en godkendelse. Det har ikke været muligt for Revisionsretten at afgive en revisionserklæring om, at de dispositioner, regnskabet omfatter, er lovlige, og vi betragter det som yderst problematisk, at vi som medlemmer af dette Parlament skulle stemme for et regnskab uden at have sikkerhed for dispositionernes lovlighed. Flertallet har gjort sin godkendelse betinget af, at den ny Kommission gennemfører en række reformer, der skal sikre, at det, vi kender fra den tidligere Kommissions periode, ikke gentager sig. Igen må jeg sige, at der er tale om en højst uheldig sammenblanding af den gamle Kommissions ansvar for og den ny Kommissions ansvar for fremtiden. Vi mener ikke, at den ny Kommission under nogen omstændigheder kunne ifalde et ansvar for fortiden. Vi mener, at det er forkert at tale om Kommissionens ansvar som en institution. Fejlene op til skyldes dem, der havde ansvaret dengang, og om den ny Kommission kan gøre det bedre, har vi ikke mulighed for at se endnu. Med denne mærkelige procedure afskærer Parlamentet sig fra at placere et ansvar for dispositionerne i der, hvor ansvaret hører hjemme, nemlig hos den tidligere Kommission. Det var -regnskabet, der fældede den tidligere Kommission, og -regnskabet er nøjagtigt lige så belastende. Der er ingen grund til, at vi på den baggrund skulle acceptere at give decharge. For så vidt angår afgørelsen om afslutning af regnskaberne vil vi undlade at stemme, og hvad endelig angår beslutningsforslaget vil vi lægge hovedvægten på de mange rigtige anvisninger og stemme for.  Hr. formand, beslutningen om decharge for regnskabsåret blev udskudt, fordi den daværende Kommission var trådt tilbage på det fastsatte tidspunkt for denne beslutning og kun var fungerende. I dag foreslås det i betænkningen af van der Laan - som hun har arbejdet flittigt på, hvilket hun skal have hjertelig tak for - at Kommissionen skal gives decharge for Man kan spørge, hvorfor den nuværende Kommission skal gives decharge for dens forgængers budgetregnskab - hr. Camre har netop nævnt det - især da der blev nægtet decharge for Men sådan er det nu engang. Med overtagelsen af mandatet skal den nye Kommission også tage ansvaret for præstationerne, også for de fejlslagne præstationer, fra fortiden. Da der på grund af Kommissionens kollegialsystem kun kan gives, udskydes eller nægtes decharge samlet, spiller det heller ikke nogen rolle længere, at fire tidligere kommissærer tilhørte den gamle Kommission, der endnu ikke er givet decharge, og nu igen befinder sig som medlemmer af dette organ. Dette spørgsmål skulle have været stillet, da den nye Kommission blev indsat. Hvis Parlamentet godkender Budgetkontroludvalgets forslag i denne uge og giver decharge, må Kommissionen ikke opfatte det som en blankocheck. For efter min mening er tredje del af betænkningen af van der Laan den vigtigste, nemlig beslutningsforslaget. De betingelser, der er indeholdt heri, og som står under otte overskrifter, er en samlet bestanddel af dechargen, hvis opfyldelse vores beslutning tager udgangspunkt i. Som led i dechargen for de næste år - der arbejdes allerede på - skal Parlamentet undersøge meget indgående, om det ikke lidt for hurtigt har givet Kommissionen ros på forskud for Vi vil råde over kriterier, så snart Kommissionen fremlægger sit reformprogram. Om der er tale om effektivitet, gennemskuelighed og ansvarlighed samt en grundig informationsadfærd i forhold til dechargemyndigheden, vil vi kontrollere i forbindelse med dechargen for  Hr. formand, vores kollega van der Laan anbefaler decharge for regnskabsåret , og vi opfatter det som en god gestus over for den nye Kommission, sådan som de tidligere talere også har sagt. Denne decharge gives i henhold til meddelelsen om, at Kommissionen vil foretage vidtgående reformer, sådan står der i nr. i beslutningen. Men den, der tror på, at verdenen igen kommer i orden på grund af en decharge for , efter at der blev nægtet decharge for , er på vildspor! Efter min mening er især spørgsmålet om, hvorvidt den nye Kommission rent faktisk er parat til at underkaste sig selv og sine embedsmænd Parlamentets og retsvæsenets kontrol, ubesvaret. Et eksempel: Et af de første spørgsmål, som vi blev konfronteret med som nykonstitueret Budgetkontroludvalg, var den såkaldte Fléchard-sag, altså bedrageri i forbindelse med eksport af smør til det tidligere Sovjetunionen i begyndelsen af 'erne. Den januar besluttede højtstående embedsmænd i Kommissionen i vid udstrækning at frafalde den bøde til det pågældende firma på næsten millioner euro, som egentlig var forfalden. Dette var en ren og skær krænkelse af de gældende fællesskabsbestemmelser. Vi blev først bekendt med sagen efter et anonymt tip pr. brev i slutningen af Alt, hvad jeg hidtil har hørt i den forbindelse fra medlemmer af Prodi-Kommissionen, kan sammenfattes således, at man helst ikke skal bore videre i gamle sager, men hellere se ind i fremtiden. Det uhyrlige ved det er, at generaldirektører og direktører, der var impliceret på daværende tidspunkt, uskyldigt forklarer, at protokollen for det afgørende møde den januar desværre er forsvundet af uforklarlige grunde. Endvidere at der ikke kun har været et eksemplar, men flere, og at deltagerne fik hver deres eksemplar, men at ingen desværre er til at finde, ingen! Når man er nået dertil, kan man ikke længere sige: Det taler vi ikke mere om! Dette er en sag, der bør stå på OLAF's liste over sager med intern reference, der skal undersøges, men, så vidt jeg ved, stadigvæk ikke står der. Dette hører også med til de sager, som burde meddeles til de ansvarlige justitsmyndigheder, for i sidste ende er det forhold, at man lader dokumenter og protokoller forsvinde, ikke nogen gentlemanforseelse, men udtrykkeligt strafbart i henhold til den belgiske straffelovs artikel Jeg kan blot sige, at vi helt sikkert vil komme tilbage til dette punkt som led i dechargeproceduren for  Hr. formand, vi husker alle, at Parlamentet besluttede at udsætte dechargen for regnskabsåret , indtil det fik kendskab til de reformplaner, den nye Kommission ville vedtage. Som reaktion herpå har Kommissionen afgivet flere løfter og truffet forskellige reformforanstaltninger. Det er rimeligt at sige, at den nye formand, hr. Prodi, og hans hold så afgjort har givet tilsagn om at gennemføre finanskontrolforanstaltningerne som fastlagt af Parlamentet. Reformen af Europa-Kommissionen skal dog ses i forbindelse med den forhandling, der finder sted ved optakten til den kommende regeringskonference og reformen af diverse EU-politikker og -initiativer. Eksisterende EU-traktater ændres for f.eks. at sikre en vellykket udvidelsesproces. Jeg er ikke i tvivl om, at yderligere reformer af EU-institutionerne analyseres under denne forhandling. Men fra de små medlemsstaters synspunkt er det vigtigt, efterhånden som der gennemføres reformer i Europa-Kommissionen, at det gøres på en sådan måde, at de små medlemsstater fortsat er repræsenteret i Kommissionen.  Hr. formand, nu får Kommissionen sin decharge for , men i virkeligheden fortjener den det ikke. hører under den gamle Kommission, og derfor mener den nye ikke, at den kan tage ansvaret. Det er rigtigt, at gennemførelsen af budgettet for hørte under den gamle Kommission. Men den nye Kommission har så til gengæld forpligtet sig til at rydde op efter de gamle skandaler, og jeg må indrømme, at jeg aldeles ikke er imponeret. Mentaliteten fra tidligere tider om at stikke tingene ind under gulvtæppet og holde hånden over sine venner eksisterer desværre stadig. Der er nogle, der mener, at vi er bedre tjent med at begrave tidligere syndere og så starte på en frisk. Jeg mener ikke, vi kan starte på en frisk, hvis vi ikke rydder ordentlig op. Jeg refererer her specielt til de tidligere skandaler i Echo. Jeg er dødforarget over, at det er så svært at få udleveret dokumenter om sagen. Jeg er ordfører for Echo i Budgetkontroludvalget, og jeg har meget svært ved at udføre mit arbejde, hvis Kommissionen ikke vil give mig de nødvendige oplysninger. Udefra ser det ud, som om Kommissionen har noget at skjule. Mine undersøgelser tyder desværre også på, at det kunne være tilfældet. Kommissionen lægger ikke alt på bordet og gentager hermed ældgammel praksis i Kommissionen. Det var den praksis, der førte til Kommissionens fald. Jeg kan derfor fuldt ud tilslutte mig opfordringen til at give Parlamentet ubetinget aktindsigt. Ellers kan vi ikke udføre vores arbejde.  Hr. formand, fru ordfører, mine damer og herrer, kære parlamentsmedlemmer, jeg håber, at jeg kan svare ja til spørgsmålet om, hvorvidt vi fortjener decharge. Sammen med Revisionsrettens beretning er dechargeproceduren en oplysning til skatteborgerne vedrørende budgettet, en oplysning om, hvorvidt budgetmidlerne er blevet brugt økonomisk og i henhold til de politiske prioriteringer, hvor der har været fejl, men især også, hvilke skridt der tages herimod. At dechargeproceduren ikke behandles rutinemæssigt, men meget grundigt af Europa-Parlamentet, det har offentligheden og Kommissionen vidst siden sidste år, da der blev nægtet decharge, hvilket var begyndelsen på den tidligere Kommissions tilbagetræden. Med debatten i dag om decharge for budgettet for slutter en lang proces. Den blev stort set ført i forbindelse med alle vigtige emner, som Kommissionen beskæftiger sig med i videre forstand. Betænkningen af van der Laan nævner alle disse instrumenter. Betænkningen er meget ambitiøs. Den koncentrerer sig om de reformskridt, som er blevet indledt, og især om det, der skal indledes. Kommissionen deler ordførerens ambitiøse holdning. Jeg vil gerne gratulere Dem, fru van der Laan, med denne virkelig ambitiøse betænkning. Jeg vil nu komme nærmere ind på nogle punkter i betænkningen. Først og fremmest på spørgsmålet, der med rette indtager en meget stor plads, nemlig spørgsmålet om eksternalisering af opgaverne. Vi har diskuteret det meget udførligt i udvalget, også som led i budgetproceduren for år Kommissionen har lovet Parlamentet at tage nogle initiativer meget snart. For KFB spiller udenrigspolitikken den største rolle. Min kollega, Chris Patten, nedsatte sammen med de andre kommissærer, der er ansvarlige for udenrigspolitik, allerede i slutningen af sidste år en review-gruppe, der meget hurtigt skal gennemgå det nuværende KFB med hensyn til opgaver og undersøge, hvilke opgaver der fremover skal udføres i en anden form. Gruppen har sat sig for at fremlægge specielle forslag til den samlede reformpakke for dette område af udenrigspolitikken kort efter præsentationen. Det vil sandsynligvis ikke være muligt for Kommissionen at fremlægge et detaljeret forslag til dette specielle punkt allerede pr. marts, men vi håber, at det kan blive meget kort tid derefter. De har gjort opmærksom på helhedskonceptet i Deres betænkning. Dette helhedskoncept er et element i reformpakken. Jeg vil imidlertid også nævne, at man forbereder konkrete foranstaltninger specielt for dette område af udenrigspolitikken, også i overensstemmelse med betænkningen af Bourlanges. Andre krav i betænkningen sigter mod at skabe større gennemskuelighed. Også her vil jeg gerne forsikre Dem om, at De dermed nævner et af Kommissionens reformmål. Kommissionen vil gerne være en åben Kommission, som eventuelt begrænser informationerne til Parlamentet til de tilfælde, hvor beskyttelsesværdige interesser skal bevares. Jeg er optimistisk med hensyn til, at disse spørgsmål kan reguleres i den interinstitutionelle aftale. Kommissionen vil også forbedre informationsindholdet i sin regnskabsafslutning, ud over eksisterende retlige forpligtelser, som De og Revisionsretten kræver. Jeg lovede allerede i forbindelse med debatten om Revisionsrettens beretning, at jeg ville tage dette punkt op, som også er indeholdt i denne betænkning, nemlig at foretage en systematisk followup, fordi jeg anser det for nødvendigt. Kommissionen har på baggrund af mit oplæg allerede besluttet, at revisorerne skal instrueres i at føre kontiene allerede for således, at Revisionsrettens kritik optages, nemlig at forudgående betalinger skal bogføres separat, for at disse informationer kan stilles til rådighed. Bekæmpelsen af svig skal fortsat styrkes. Vi talte også allerede kort om OLAF i formiddags. Jeg vil gerne endnu en gang nævne den udvidelse af personalet, som er fastsat i budgettet for Fru Stauner, den klage, som jeg nævnte her til morgen, er jo ikke kun blevet meddelt, men også allerede indgivet. Jeg mener, at det ligeledes viser, at Kommissionen ikke er parat til at acceptere, at nogle institutioner vil unddrage sig denne regulering, som blev besluttet af Parlamentet og Rådet, men at den derimod omfatter netop alle institutioner i Fællesskabet. Endelig kræver De også en forbedret dialog, mere dialog med medlemsstaterne om nødvendige forbedringer dér, hvor de træffer en afgørelse om Fællesskabets midler. Også her støtter jeg Deres krav og vil følge op på gennemførelsen i de tilfælde, hvor Kommissionen er berørt. Hvad angår Gaza-hospitalet og det palæstinensiske parlament, kan jeg meddele Dem, at Gaza-hospitalet åbner og er til rådighed for ambulante behandlinger fra den juli og for indlæggelser fra den oktober Desuden vil Kommissionen informere Europa-Parlamentet pr. marts om fremskridtene for hospitalet og om fremskridtene ved udvælgelsen af de konsulenter, som skal forberede udbudsmaterialet for bygningen af det palæstinensiske parlament. Alle de reformforanstaltninger, som jeg har nævnt, er en del af et helhedskoncept. Min kollega Kinnock vil præsentere helhedskonceptet for Dem på vegne af Kommissionen og tale om de politiske prioriteringer i denne embedsperiode og om detailkonceptet med henblik på en konkret og især kontrollerbar og forståelig tidsplanlægning. Gennemførelsen af disse planer skal generelt gøre Den Europæiske Union og dens institutioner mere slagkraftige og gennemskuelige. Parlamentets opgave består i at kontrollere Kommissionens arbejde, især inden for rammerne af dechargeproceduren. Kommissionen er virkelig bevidst om, hvor konkret og præcis Europa-Parlamentet gennemfører denne kontrol. Så meget desto mere er jeg glad for, at de indledte reformforanstaltninger vurderes positivt af Dem, og at De er parat til at beslutte dechargeproceduren for med et positivt resultat.  Mange tak, fru kommissær Schreyer. Forhandlingen er afsluttet. Afstemningen finder sted i morgen kl.  Opfølgning af anden beretning fra Den Uafhængige Ekspertgruppe Næste punkt på dagsordenen er betænkning af van Hulten for Budgetkontroludvalget om opfølgning af anden beretning fra Den Uafhængige Ekspertgruppe om reform af Kommissionen.  Hr. formand, ved denne tid sidste år nedsatte Europa-Parlamentet en komité af uafhængige eksperter under ledelse af hr. Middelhoek, som skulle undersøge påstande om svig, nepotisme og korruption i Europa-Kommissionen. Ekspertgruppen forelagde sin første beretning den marts Heri konkluderede den som følger: "Det bliver vanskeligt af finde nogen, der har bare den mindste følelse af at være ansvarlig". Få timer efter fremlæggelsen af beretningen meddelte kommissionsformanden, hr. Santer, at Kommissionen trådte tilbage. Fratrædelsen markerede afslutningen på en bitter kamp mellem Europa-Parlamentet, som var blevet mere tillidsfuldt, og Europa-Kommissionen, som var kørt fast i beskyldninger om skandaler. Landskabet i Bruxelles er siden da forandret til ukendelighed. Et nyt styrket Parlament er valgt, og en ny Kommission er godkendt. Da den udpegede formand, hr. Prodi talte her i Parlamentet den juli, påtog han sig at tage fuldt hensyn til Den Uafhængige Ekspertgruppes anden beretning om reform af Kommissionen, der indeholder detaljerede henstillinger, som vi drøfter i dag. Den nye Kommission har allerede truffet vigtige foranstaltninger til at tage afstand fra den måde, den førhen arbejdede på. Der er vedtaget en adfærdskodeks for medlemmerne af Kommissionen og deres kabinetter. Som en symbolsk, men ikke desto mindre betydningsfuld gestus, har kommissærerne også frivilligt givet afkald på deres ret til afgiftsfrit at købe alkohol, tobak, benzin og forbrugsgoder. Der er udarbejdet og gennemført nye regler vedrørende udnævnelsen af højtstående embedsmænd. Antallet af tjenestegrene er reduceret. Kommissionen har efter min mening udvist et klart løfte om ændring, der ikke er set tidligere, og for det skal den lykønskes. Det overordnede mål for reformprocessen må være at skabe en stærk og hæderlig europæisk offentlig administration, der er udstyret således, at den kan varetage sine opgaver på effektiv vis, en administration, hvor tjenestemændene har midlerne til at udføre deres arbejde og holdes fuldt ansvarlige på alle planer, en administration, som anerkender og belønner arbejdsindsats og tilskynder tjenestemænd til i fuldt omfang at udvikle deres potentiale. For at kunne føre dette ud i livet, må der gøres en indsats på fire områder. For det første skal den finansielle forvaltning og kontrollen i Kommissionen forbedres. Et af de væsentligste problemer er mangelen på et velfungerende system med finanskontrol. Kommissionens generaldirektorater skal gøres fuldt ansvarlige for deres egne udgifter, herunder for finanskontrollen. Der skal oprettes en ny uafhængig intern revisionstjeneste. Generaldirektoraterne skal offentliggøre deres egne årsregnskaber, således at det bliver muligt klart at fastslå, hvor der er problemer, samt at vedtage årlige mål for nedbringelse af svig og uregelmæssigheder. Til gengæld for denne øgede autonomi skal de ansatte, der står for forvaltningen, gøres fuldt personligt ansvarlige for deres handlinger. Det er klart, at overgangen til et sådant nyt system tager tid. Det er nødvendigt med ændringer i finansforordningen, og Parlamentet skal have noget at skulle have sagt vedrørende de ændringer. Men selvom Kommissionen skal sikre, at den respekterer traktaten og finansforordningen i overgangsfasen, må det ikke være en undskyldning for træghed. Det er nødvendigt med snarlige ændringer. For det andet skal bekæmpelsen af svig, fejl og forsømmelser og nepotisme udbygges ved først at skabe en kultur, hvor de ikke kan trives. Dette forudsætter, at såvel Kommissionens medlemmer som de højtstående ledere foregår med et godt eksempel samt mulighed for videreuddannelse. Dernæst gennem en styrkelse af de procedurer, som går i gang i tilfælde af svig. OLAF, det organ under Kommissionen, som blev oprettet tidligere på året, skal være underlagt en uafhængig europæisk offentlig anklager, der skal have til opgave at forberede retsforfølgning ved de nationale domstole af strafferetlige overtrædelser, som er begået af medlemmer af og tjenestemænd ved EU-institutionerne, og som berører EU's finansielle interesser. Der kan fremsættes et forslag, der bør fremsættes et forslag, på baggrund af EF-traktatens artikel senest midt på året. For det tredje skal de etiske regler overholdes i det offentlige liv i EU. Den politiske krise, som førte til Kommissionens fratræden tidligere på året, viser klart, at der er behov for en entydig adfærdskodeks, som kan håndhæves i praksis. Der er siden da indført en række kodekser. De skal vurderes af Parlamentet og bør være juridisk bindende. EU-institutionerne bør følge trop med en række lande og nedsætte et udvalg om etiske regler i det offentlige liv, som skal have mandat til at rådgive om faglig etik og adfærdsregler i EU-institutionerne. Indberettere, der handler i god tro, skal beskyttes. I slutningen af sidste år annoncerede hr. Kinnock nye foranstaltninger til beskyttelse af indberettere. De skal gennemføres hurtigst muligt. Selvom sådanne foranstaltninger aldrig kan være et alternativ til god forvaltning, skal de være en sikkerhedsventil, når noget går galt. Det er altafgørende, at reformerne ikke begrænses til Kommissionen. Parlamentet må overveje, om der er behov for at foretage forbedringer i de interne regler og administrative procedurer samt i den forvaltningsmæssige praksis. Og endelig skal Kommissionens politik vedrørende menneskelige ressourcer gøres mere tidssvarende. Kommissionens nuværende politik på dette område kan ikke længere opfylde en moderne, multinational organisations behov. Den sociale dialog har ofte sat en stopper for reform, og der burde for længst være foretaget en tilbundsgående revision. En karriere i EU-institutionerne skal gøres mere attraktiv. Alt for mange unge, nye tjenestemænd forlader deres stillinger efter blot nogle få år. Gode præstationer bør anerkendes og belønnes. Videreuddannelse på specifikke områder bør være en absolut forudsætning for forfremmelse til en højere lønklasse. Forfremmelsesproceduren skal gøres mere rimelig og gennemskuelig. Sidst, men ikke mindst skal lønninger og tillæg tages op til revision. Løn- og tillægspakken skal være mere fleksibel og i højere grad svare til vilkårene på arbejdsmarkedet. De mere forældede elementer bør elimineres. Og der skal tages hensyn til offentlighedens legitime interesser. Offentligheden forstår ikke, hvorfor europæiske tjenestemænd får et udlandstillæg på ubegrænset tid i et Europa med åbne grænser, eller at den skat, de betaler, ofte ligger langt under skatten i medlemsstaterne. Kommissær Kinnock skal i morgen forelægge sin meddelelse om reform. Den meddelelse skal indeholde en klar tidsplan. Med en ny Kommission og et nyt Parlament på plads er tilskyndelsen til reform stærkere, end den nogen sinde har været og formodentlig nogen sinde vil blive. EU' s udvidelse ligger kun nogle få år ude i fremtiden. Tiden er inde til, at EU-institutionerne bringer orden i deres egne sager, til at bibringe institutionerne - som de uafhængige eksperter kunne have sagt - en følelse af ansvarlighed. I juni sidste år gav Europas vælgere et klart signal om, at de havde fået nok af de uendelige historier om fejl og forsømmelser og nepotisme. Der er en meget enkel måde at tage sig af de historier på. Lad os komme fejl og forsømmelser og nepotisme til livs.  Hr. formand, for ikke at blive misforstået - det håber jeg inderligt, at jeg ikke bliver - vil jeg gerne starte med at sige, at jeg selvfølgelig går ind for bekæmpelse af svig og er en kraftig tilhænger af nogle hensigtsmæssige og nødvendige reformer. Der er tale om et kompliceret emne, som fortjener at blive uddybet i meget højere grad, men jeg vil nøjes med at komme ind på et par enkelte punkter, også for om muligt at skabe bevidsthed om, hvad det er, vi taler om. Alle eksperter kan komme med oplysninger, nyheder, meninger og råd, men de har jo netop ikke noget politisk ansvar eller ansvar over for vælgerne. Efter min mening bør politikerne i stedet undersøge, hvad man kan konkludere af en ekspertberetning, og hvilke synspunkter der ikke kan overtages fuldstændigt, idet tankegangen under visse omstændigheder forekom mig - og stadig forekommer mig - at være selvdestruktiv. Jeg mener - og her tager jeg blot udgangspunkt i nogle enkelte aspekter - at det kun er Parlamentet og ingen anden, der må handle, når det gælder parlamentsmedlemmerne, for hvis det ikke forholdt sig sådan, ville Europa-Parlamentets autoritet og repræsentativitet blive kraftigt undermineret i de kommende år, og vores institution ville ikke gøre nogen fremskridt, sådan som den ellers burde. Efter min opfattelse er det ligeledes vigtigt, at ingen kan eller må nægte Europa-Parlamentet og dets udvalg adgang til dokumentation. Etik, disciplin og fortrolighed med hensyn til de uddelegerede spørgsmål skal være en selvfølgelighed for parlamentsmedlemmerne og ikke noget, der dikteres af nogen andre. Jeg gør opmærksom på, at der ikke eksisterer et europæisk retssystem, men derimod et forskelligt retssystem i de enkelte medlemsstater. Vi risikerer at uddelegere spørgsmål om de samme overtrædelser, som så bliver straffet på forskellige måder. Jeg er enig i, at der skal indføres et undersøgelsessystem, men jeg er også helt overbevist om, at man bør anerkende ligeværdigheden og under alle omstændigheder nødvendigheden af, at alle har samme ret til et forsvar. Det er efter min mening forkert, at man på en yderst let og enkel måde kan kriminalisere Det Europæiske Fællesskabs tjenestemænd. Stikkeri er nemlig en metode, der ikke længere hører sig til i det tredje årtusinde. Jeg vil slutte af med at sige, hr. formand, at Parlamentet bør være udgangspunkt for et demokratisk princip, hvor man gennemfører nogle reformer, som lader Parlamentet udvikle sig og øge sine beføjelser i stedet for det modsatte.  Denne forhandling om van Hulten-betænkningen afslutter en af de mest traumatiske perioder for de europæiske institutioner siden oprettelsen i Europa-Parlamentets manglende meddelelse af decharge og det endelige afslag for -budgettet, mistillidsvotummet, der af forskellige årsager blev fremsat her i Parlamentet for et år siden, og den første beretning fra Den Uafhængige Ekspertgruppe om reformen af Kommissionen, som førte til den samlede Kommissions fratræden er nu en del af de europæiske folkeminder. De af os, der var indblandet i disse historiske begivenheder, ved alle, at denne omvæltning ikke var sket, hvis ikke vi havde handlet med parlamentarisk magt for at presse på med ændringer af den måde, som Kommissionen opererede på. Husk på, at Ministerrådet, som endnu en gang ikke er til stede her til aften under forhandlingen, gav decharge for - ikke - samme dag, som Kommissionen trådte tilbage den marts. Vi kommer nu til Den Uafhængige Ekspertgruppes anden beretning, som vi allerede i september havde lejlighed til at hilse velkommen og drøfte kort. Vores største bekymring i PPE-DE-gruppen er at sikre, at offentlighedens tillid til Europa-Kommissionen genskabes. Yderligere skridt til at opbygge et stærkt Europa vil være forgæves, hvis befolkningen i Europa ser, at der ikke er et passende system af demokratisk ansvarlighed for overnidkære tjenestemænd. Vi vil under ingen omstændigheder give afkald på det terræn, vi har vundet i løbet af de sidste par måneder, som vi mener er i åbenhedens og gennemsigtighedens interesse. Vi er derfor bekymret over de seneste ugers stribe af meddelelser fra Kommissionen ved kommissær Kinnock, som fremsætter politiske forslag af forskellig art, der skal inkluderes i en hvidbog om kort tid. Selvom det giver indtryk af et ønske om hurtigt fremskridt, giver det også indtryk af, at Kommissionen sender snarere end lytter. Vores bekymring forværres, hvis det rygte, der lød for et par dage siden, viser sig at være sandt - nemlig at Kommissionen ønsker at indskrænke Parlamentets adgang til oplysninger betydeligt. Det var trods alt en af årsagerne til den forrige Kommissions fratræden. Har man ikke taget ved lære? Det, at de overordnede forbindelser mellem Europa-Parlamentet og Europa-Kommissionen stadig mangler at blive forhandlet, førte til vores uoverensstemmelse med ordføreren, da vi drøftede hans betænkning i udvalget. Vi kunne under ingen omstændigheder tilslutte os hans holdning om, at det ville være nedværdigende for Parlamentet at fastlægge detaljerede instruktioner om, hvad vi ønskede, Kommissionen skulle tage op i reformpakken. Hr. van Hulten, jo mindre præcise vi er i vores beslutninger, jo mere råderum giver det Kommissionen og Deres tidligere kolleger i Rådet til at gøre, hvad de har lyst til. Vi mener, at det store antal henstillinger i Ekspertgruppens beretning bør gennemføres. Vi har, som PPE-DE-gruppen, fremlagt alle henstillingerne i Ekspertgruppens beretning for udvalget, og mange af dem er nu inkluderet i betænkningen, hvilket fuldstændig ændrer van Hulten-betænkningen i udvalget. Vi har på ny fremsat et par ændringsforslag, som blev afvist i udvalget, især vores ønske om at få revideret adfærdskodekserne således, at de omfatter henvisningen til arbejdsindsats og lederevner, som De, hr. kommissær, accepterede - under høringerne i september - skulle omfattes af disse adfærdskodekser, især i forbindelse med ansættelser og forfremmelser. Når vi ser fremad, ved vi, at vi står ved begyndelsen af en lang proces med løbende reformer i Europa-Kommissionen. Vi ønsker især at se den hårdtarbejdende og yderst kompetente norm for tjenestemænd i Kommissionen blive anerkendt i resten af verden - et ry, som er blevet overskygget af nogle enkeltes upassende adfærd. Hr. kommissær, De ved som følge af Deres medlemskab af den tidligere Kommission, hvorfor krisen opstod. Sagen i en nøddeskal: Der blev gennemført programmer, hvortil der ikke var nok personale. Vi opfordrer Dem til at udnytte muligheden for at fastlægge de rette personalebehov i Kommissionen baseret på de vigtige aktiviteter, som den er ansvarlig for. Vores holdning blev gjort særdeles klar vedrørende dette spørgsmål i budgettet for Vi vil i de næste fem år være årvågne med henblik på at sikre, at de foreslåede reformer gennemføres fuldt ud, og vil støtte bestræbelserne på at gøre institutionerne tidssvarende. Men vi vil tilsvarende heller ikke tøve med at trække vores økonomiske støtte tilbage mv., hvis der træffes foranstaltninger, som ikke er i overensstemmelse med den åbenhed, Kommissionens formand, hr. Prodi, lovede forud for sin udnævnelse. Lad os håbe, at vi kan undgå institutionelle omvæltninger ved at have en konstant dialog, der som udgangspunkt antager, at Parlamentet er en ligeværdig partner i beslutningen om resultatet af reformen i Kommissionen.  Hr. formand, jeg må starte med at undskylde, at min fremlæggelse ikke er lige så dramatisk som hr. Elles'. Jeg vil gerne starte med at takke hr. van Hulten for denne betænkning. Det er en fremragende betænkning. Det ville have været forkert af Parlamentet, enten man ville eller ej, at inkludere enhver henstilling fra et eksternt organ, da Parlamentet bør have sin egen holdning til disse spørgsmål. Det er rigtigt for os at have en fokuseret betænkning, hvilket er, hvad hr. van Hulten har udarbejdet. Jeg vil gerne bede hr. Elles om ikke spænde vognen for hesten. Ja, Socialdemokraterne tabte mange spørgsmål, men de er endnu ikke vundet på plenarforsamlingen, og jeg vil gerne advare ham om, at det måske heller ikke bliver tilfældet i morgen. Jeg vil gerne takke kommissær Kinnock for alle hans bestræbelser indtil nu. Han har gjort det klart, at hans forpligtelse bestod i at frembringe omfattende ændringer. Centralt for dette er forsøget på at frembringe og skabe ansvarlighed. Det er klart, at det skal udvikles på alle niveauer, og det skal anerkende behovene på hvert niveau i Kommissionen. Det er klart, at vi har brug for en ændring af finansforordningen. Det er vigtigt. Vi må stoppe dem, der lader sorteper gå videre. Når der sker sammenbrud i Kommissionen, skal vi holde folk ansvarlige. Vi skal forsikres om, at vedvarende dårlige resultater fører til afskedigelse. Det er naturligt andre steder, men det synes et uhyre gennemgribende forslag, når det fremsættes for Kommissionen. Vi kan ikke fortsætte en situation, hvor inkompetence, fejl og forsømmelser og svig koster de europæiske skatteydere penge og giver dem en dårlig service. Jeg vil gerne komme med et eksempel på dette. I Revisionsrettens beretning fra kostede en fejlagtig kursberegning i forbindelse med italiensk vin de europæiske skatteydere - millioner engelske pund. Selvfølgelig er det ikke acceptabelt. Hvad skete der med den ansvarlige for den fejlberegning? Vi har brug for et system, der skaber incitamenter og forfremmelser, og disse skal ske på grundlag af fortjeneste. Vi anerkender, at de fleste tjenestemænd i Kommissionen er særdeles hårdtarbejdende. Men vi anerkender også, at en del af kutymen er forældet. Vi ser frem til at læse Kommissionens samlede forslag til reform, og vi ser frem til at udarbejde detaljerne sammen med Kommissionen, for ulig det hr. Elles lige sagde, så har kommissæren givet tilsagn om at drøfte dem med Parlamentet inden den marts. Vi skal også erkende, at de, der bor i glashus, ikke bør kaste med sten. Europa-Parlamentet har historisk set ikke just været renlivet i sin tilgang til tingene. Vi har stadig lang vej igen, før vi selv er perfekte. Vores egen personalepolitik er forældet. Nogle af vores arbejdsmetoder kræver gennemgribende ændringer. Jeg håber, at Europa-Parlamentet hægter sig på Kommissionen under denne reformproces. Vi anerkender forslagene om aktivitetsbaseret budgettering. Vi anerkender, at det er ensbetydende med disciplin hos Kommissionens tjenestemænd, og vi anerkender ligeledes, at vi også har et ansvar i Parlamentet vedrørende disciplin, når vi taler om negative prioriteter. Afslutningsvis vil jeg gerne sige, at Kommissionen skal arbejde på forholdet til offentligheden. De europæiske skatteydere har brug for på ny at blive forsikret. Kommissionens skæbne, Den Europæiske Unions skæbne hviler på overbringelsen af denne reform. Det er det centrale spørgsmål, overbringelsen af disse forslag.  Hr. formand, jeg vil gerne begynde med at give ordføreren, hr. van Hulten, en kompliment for hans første betænkning. Jeg beundrer ham især for, at han ikke mistede modet, da han blev begravet i så mange ændringsforslag. Jeg tror, at beretningen fra Den Uafhængige Ekspertgruppe var en nyttig beretning, og jeg tror, at det også er nyttigt for Parlamentet - det sagde fru Morgan også - at vi selv også for en gangs skyld anmoder om ekspertise udefra for at se, hvordan vores administration styres. Vi har stillet et ændringsforslag med henblik herpå. Af de mange punkter i hr. van Hultens betænkning vil jeg gerne fremhæve en række, som ikke er valgt efter betydning, men vilkårligt. For det første mener jeg, at Kommissionen skal lægge meget større vægt på, at dokumenter opbevares ordentligt. Kommissionens arkiver lader meget tilbage at ønske. Det mærkede vi, da vi skulle undersøge Fléchard-sagen, som for øvrigt langtfra er løst. Mærkværdigvis var meget vigtige dokumenter forsvundet fra kabinetterne, endog fra formanden og fra forskellige generaldirektorater, og det er noget, som tydeligvis ikke må forekomme. Hvis Parlamentet skal kontrollere ordentligt, skal disse dokumenter være til rådighed, og jeg vil gerne have at vide, hvad Kommissionen agter at gøre for at forbedre dette. Nu til noget om kontrollen bagefter, "DAS". Det blev også delvist sagt i van Hulten-betænkningen. Jeg tror, at det ville være godt, hvis vi for hver kategori og for hver sektor begynder at give karakterer for, hvordan budgettet gennemføres. Nu er det generelle indtryk, at alt med hensyn til budgettet i Europa er dårligt. Det er tydeligvis sådan, at vi i de seneste år har set en tendens til det bedre inden for landbruget og en tendens til det værre i forbindelse med strukturudgifterne. Kan det være rigtigt? Jeg vil gerne foreslå Kommissionen, at den fastsætter en frist for gennemførelsen af reformerne. Når vi lader nye medlemsstater blive optaget, kan det ikke være sådan, at vi endnu ikke har orden i vores eget hus.  Hr. formand, kære kolleger, allerførst vil jeg takke hr. van Hulten. Det er hans første betænkning her i plenarforsamlingen. Det er en lykønskning værd, selvom jeg naturligvis beklager, at han ikke begrundede denne betænkning på sit eget modersmål. Kære kolleger, det er en betænkning, som er udarbejdet med besvær, og som måske kommer for sent. Det har efter min opfattelse frem for alt at gøre med skænderiet mellem de to store grupper i Budgetkontroludvalget. Lad os være ærlige. Den anden beretning fra Den Uafhængige Ekspertgruppe kom i september. Der er nu gået fire måneder. I mellemtiden blev hr. van Hulten begravet i ændringsforslag, mere end ændringsforslag i første runde. Han gik i gang igen, skrev sin betænkning om, tog hensyn til temmelig mange forslag, men måtte under anden runde endnu en gang se næsten ændringsforslag i øjnene. Alt dette afstedkommer måske således, og det er jeg lidt bange for, en for detaljeret, en for omfangsrig og en for sent forelagt betænkning. Desuden har jeg hørt, at Kommissionen netop i dag har godkendt en rapport om reformen af Kommissionen, som med henblik på yderligere høring vil blive sendt rundt til forskellige institutioner og også til Parlamentet, håber jeg. Kunne hr. Kinnock måske allerede i aften løfte en flig af sløret? Hr. van Hulten, Gruppen De Grønne og regionalister støtter forsøgene i plenarforsamlingen i morgen eftermiddag på stadig at pynte noget på denne betænkning. Der er jo ingen mening i at optage de mange gode henstillinger fra Den Uafhængige Ekspertgruppe ord for ord i Deres betænkning. Når vi således i morgen stemmer imod nogle ændringsforslag eller imod visse afsnit, er det bestemt ikke på grund af indholdet, men i den hensigt at gøre Deres betænkning til en mere læselig helhed. I hvert fald skal det være tydeligt, at min gruppe naturligvis fuldt ud støtter henstillingerne fra Den Uafhængige Ekspertgruppe. Under alle omstændigheder ser jeg således frem til det dokument, som Kommissionen har godkendt i dag. Under alle omstændigheder ser jeg også frem til den hvidbog, som vil blive forelagt i februar. Under alle omstændigheder må jeg meddele Dem, hr. kommissær, at både beretningen fra Den Uafhængige Ekspertgruppe og hr. van Hultens betænkning for vores gruppe vil blive kriterier, som vil gøre det klart for os, om vi kan have tillid til Prodi-Kommissionen eller ej. Til sidst følgende: Ligesom hvidbogen om fødevaresikkerhed, som blev godkendt i sidste uge og offentliggjort, og som fastsatte en konkret tidsfrist, anmoder vi også derom med hensyn til den nye hvidbog om reformen af Kommissionen. Jeg tror, at der er behov for det, fordi offentligheden ser frem til forandring, og i hvert fald vil min gruppe have, at der hen imod slutningen af foretages en klar forandring.  Hr. formand, det er godt, at denne betænkning findes, men der er egentlig behov for mere. Svig, dårlig forvaltning og nepotisme opstår ikke tilfældigt. Det får størst chance, hvis den demokratiske kontrol med pengestrømmene er ringe. Gennem strukturfondene cirkulerer en stor del af det europæiske budget. Det er kun hensigtsmæssigt, så længe det drejer sig om solidaritet, idet rige medlemsstater bidrager til fattigere medlemsstaters indkomst og udvikling. Men der cirkulerer også penge, som via Bruxelles igen vender tilbage til de samme rige medlemsstater. Kommuner og regionale myndigheder betragter det som deres egne penge, men de kan kun få disse penge ved at bruge mange penge og mandskab på at udøve lobbyvirksomhed og forhandle. Efter hver utilsigtet anvendelse af disse penge, og i hvert fald efter svig, lyder der krav om endnu strengere kontrol. Selv den strengeste kontrol kan ikke løse dette problem. En sådan vil højst føre til mere bureaukrati og færre muligheder for det lokale demokratis indflydelse og befolkningens medindflydelse på valget og udformningen af projekter. Disse penge kan de nationale myndigheder bedre sende direkte videre til deres lavere myndigheder uden en europæisk omvej. Vi må i de kommende år tænke over muligheden for at erstatte strukturfondene med en stabiliseringsfond, som begrænser sig til budgetstøtte til medlemsstater eller deres delstater med en lav indkomst pr. indbygger. Det er sandsynligvis den eneste måde, hvorpå man kan opnå mindre svig, færre faste udgifter, større gennemsigtighed og mere demokrati.  Hr. formand, der er ikke engang gået et år, men det er allerede tydeligt, at Parlamentet forbereder sig på at vurdere den anden beretning på en anden måde end den første. Der blev talt vidt og bredt om den første beretning, og den blev højtideligt drøftet og anvendt - ligesom den forudgående polemik og de nyheder, der slap ud i pressen - til først at vælte Kommissionens formand og siden størstedelen af kommissærerne, selvom de ikke havde noget at gøre med svig, dårlig administration og nepotisme. Når man nu læser om det, der skete for mindre end et år siden, fremgår det klart, at den beretning skulle tjene ethvert andet formål end at bringe sandheden frem og få sat gang i reformerne, sådan som man hævder i dag, og det forholder sig også sådan, at den anden beretning, som godt kunne indeholde nogle meget mere betydningsfulde oplysninger, blev bestilt med nøje ordre om ikke at behandle de specifikke tilfælde, da man ikke var interesseret i at forfølge de overtrædelser, som var nævnt i denne beretning. Parlamentets store politiske grupper var ikke interesserede i dette, og det samme gjaldt for størstedelen af fagforeningerne, der formelt ønsker at forsvare det europæiske tjenestemandssystem, men som reelt er beskæftiget med at yde foreningsbeskyttelse til deres egne medlemmer, og som således bruger deres udstrakte beføjelser på en tvivlsom måde. Der er fagforeningsrepræsentanter med i Disciplinærrådet og Vedtægtsudvalget, så den illoyale tjenestemand bliver umulig at afskedige, og så vedtægterne bliver urørlige. Uforståeligt nok er der også fagforeningsrepræsentanter med i udvælgelseskomitéerne, og det skulle ikke undre mig, om der også allerede var fagforeningsrepræsentanter med i OLAF, hvilket ville gå alvorligt ud over denne institution, hvor man - i det mindste formelt - burde sikre upartiskheden. Jeg forstår således godt, hvorfor vi holder møde på dette tidspunkt, der normalt er beregnet på andre aktiviteter og ikke på forhandlinger, vurderinger og information.  Hr. formand, i van Hulten-betænkningen understreger Parlamentet den bitre nødvendighed af en grundig reform af den økonomiske forvaltning. Kontrollen med udgifterne skal være meget bedre, både i Kommissionen og i medlemsstaterne. Med henblik herpå skal også Revisionsretten og de nationale revisionsinstanser samarbejde bedre. Endvidere er der behov for en ordning for såkaldte indberettere. Alle disse henstillinger støtter vi helhjertet. Jeg fremsætter dog nogle kommentarer. Én af Den Uafhængige Ekspertgruppes konklusioner er, at de nuværende retsrammer med henblik på bekæmpelsen af svig til skade for Den Europæiske Union er usammenhængende og ufuldstændige. I hvilken retning skal vi gribe det an? Ikke ved at fratage medlemsstaterne juridiske beføjelser og overdrage dem til en europæisk offentlig anklager. Noget sådant forudsætter en europæisk strafferet, og en sådan findes slet ikke. Dette rammer desuden kernen i medlemsstaternes suverænitet. Løsningen må vi derfor søge i bedre samarbejde mellem medlemsstaterne på det juridiske område. En koordinering deraf kunne foretages af en slags europæisk offentlig anklager. Denne skal ikke selv foretage retsforfølgelse, men informere de nationale retsmyndigheder om strafferetlige overtrædelser. Beretningen fra Den Uafhængige Ekspertgruppe har også meget at sige til Rådet og Parlamentet. Således skal Rådet lægge meget større vægt på proceduren for decharge til Kommissionen. I lige så høj grad skal Parlamentet tage udfordringen op. Det er på høje tid, at der nu endelig kommer vedtægter for medlemmerne og godtgørelse af rejseudgifter på grundlag af de faktiske udgifter. Spørgsmålet rejser sig, om Parlamentet nu også har vilje til at komme ud af dødvandet. I denne uge er Rothley-udtalelsen drøftet i Retsudvalget, og intet deri tyder på, at der er vilje til dette.  Hr. formand, når det handler om Kommissionens egen reform, befinder Kommissionen sig i en svikmølle. Efter de hændelser, der førte til den tidligere Kommissions tilbagetræden, er der et enormt forventningspres. Af og til er det mit indtryk, at forslag får større bifald også her i Parlamentet, desto mere radikale de lyder. På den anden side kan forholdene netop ikke ændres med et par pennestrøg fra den ene dag til den anden, og vanskelighederne begynder, så snart det handler om gennemførelsen, så snart der skal tales om detaljerne. Det er måske forklaringen på, at vi også i Budgetkontroludvalget havde flere vanskeligheder med dette emne end forventet. Alligevel kan man se resultatet, sådan som det ligger på bordet nu, og jeg vil gerne takke vores kollega van Hulten udtrykkeligt for hans arbejde med denne betænkning. Hvis denne betænkning ikke udvandes endnu en gang ved godkendelse af ændringsforslag, sætter vi på nogle afgørende punkter klare mål, der ikke er til at misforstå, over for Kommissionen. Lad mig begynde med det vigtigste mål. Vi ønsker ikke at afskaffe finanskontrollen. Det skal også fremover være muligt, at finansinspektøren foretager en kontrol, før midlerne bindes, eller før betalingerne sker, ikke i hvert enkelt tilfælde, men altid i de situationer, hvor der er usikkerhed eller risici. Her sender Kommissionen de forkerte signaler, når den f.eks. omdøber generaldirektoratet Finanskontrol til generaldirektoratet Audit. Kommissionens organigram kan vel let ændres, men det bliver straks vanskeligere, hvis der skal ændres ved retsteksterne, altså især finansforordningen. Jeg har ikke talt præcist efter, men Fællesskabets finansforordning og de dertil hørende gennemførelsesbestemmelser taler på næsten forskellige steder om finansinspektøren, hans uafhængighed og de opgaver, han har fået tildelt. Det kan man ikke ignorere eller omgå, heller ikke med en såkaldt soft law, som det engang blev nævnt på et møde i vores udvalg. Uafhængig af sådanne retlige overvejelser ville det i sagens natur også være en utilgivelig fejl at afskaffe finanskontrollen i den klassiske betydning i netop det øjeblik, hvor de ansvarlige herfor i Kommission endelig ikke står mutters alene længere, men derimod kan blive et led i en kæde af fungerende kontrol- og undersøgelsesmekanismer. Som vi ser det, er der tre mekanismer, som fremover griber ind i hinanden, nemlig finansinspektørens uafhængige forudgående påtegning, den ledsagende og efterfølgende kontrol fra den interne revisionstjenestes side, der skal etableres, også kaldet audittjenesten, og endelig via den målrettede opsporing af uregelmæssigheder gennem det nye Europæiske Kontor for Bekæmpelse af Svig, OLAF. Det er godt, at betænkningen af van Hulten skaber en sammenhæng mellem alle tre områder, og at den også understreger, hvor de afgørende mangler, som der skal gøres noget ved, befinder sig. Jeg siger det kun med stikord: Procedurerne i disciplinærsager fungerer ikke, især ikke når det handler om også at drage embedsmænd økonomisk til ansvar for deres forkerte opførsel. Der er en stor gråzone og mange uklare punkter, når det drejer sig om strafferetlige sanktioner, og netop her er dét, som Kommissionen har meddelt os, snarere vagt. Jeg kan blot understrege, at dette virkelig er de hårde nødder, der langt om længe skal knækkes!  Hr. formand, først og fremmest vil jeg give hr. van Hulten en kompliment. Det er rart at kunne sige, at han kommer fra vores delegation, og jeg tror nok, jeg har lov at være lidt stolt af ham. I hvert fald glæder jeg mig over hans betænkning. Kommissionens fratræden har også forårsaget en angstkultur hos mange tjenestemænd i hierarkiet og det store bureaukrati. Hele opfordringen til at ændre kultur i retning af en ansvarskultur forekommer mig at være meget fundamental. På meget nært hold har jeg i Udviklingsudvalget kunnet opleve, hvordan tusinder af projekter stagnerer, at sommetider indtil % af pengene ikke anvendes, at der sommetider opstår en enorm pengebeholdning, ikke fordi pengene ikke er overordentlig nødvendige, ikke fordi der ikke er nogen gode forslag, men fordi hele systemet i sig selv er kørt fast. Mangel på ansvar, alt for meget ex ante, alt for lidt ex post og dermed i alt for ringe grad en kultur med virkelig effektiv udnyttelse af pengene. At anvende disse med henblik på at opnå resultater og tilrettelægge hele arbejdet på grundlag heraf, hvor ville det være fantastisk, hvis vi med denne betænkning gav et signal dertil. Jeg håber inderligt, at det input, som vi kommer med her, vil bidrage til, når Kommissionens første udkast til rapport bliver den officielle rapport den marts, at vi virkelig vil se denne forandring her. Så vil det være en tjenesteydelse, hr. formand, uden nogen tvivl, for den europæiske offentlighed, og så vil vi også gennem de resultater, som vi viser, tjene og erhverve noget af det tilbage, som vi åbenbart har mistet i de forløbne år. Det er den bedste støtte, som vi kan give det europæiske demokrati. Hvis vi på den måde kommer væk fra 'ernes kultur og går over til det næste århundrede, så oplever vi her et meget smukt øjeblik.  Hr. formand, allerførst en kompliment til Michiel van Hulten for hans første betænkning. Det var en vanskelig ilddåb, men i Nederlandene har vi et smukt ordsprog. Man lærer hurtigst at svømme, når man straks kastes ud på det dybe vand. Kære kollega, jeg tror, at De efter denne prøvelse kan kvalificere Dem til De Olympiske Lege. Der er to punkter, som efter min opfattelse fortjener særlig opmærksomhed fra ELDR' s side. Det første punkt er kommissærernes individuelle ansvar. Dette skal der træffes bestemmelser om under regeringskonferencen. Vi vil imidlertid have, at dette vigtige spørgsmål ikke kommer til at ligge fuldstændigt i Rådets hænder, og vi har derfor stillet et ændringsforslag, hvori vi spørger, om der kan komme en interinstitutionel aftale mellem Kommissionen og Parlamentet for at sørge for, at vi har noget at falde tilbage på og ikke lægger vores skæbne fuldstændigt i Rådets hænder. Det andet punkt, og min kollega hr. Mulder har allerede sagt det, er, at ELDR synes, at også Europa-Parlamentet skal undersøges af uafhængige eksperter. Dette vil yde et særdeles stort bidrag til genoprettelsen af de europæiske borgeres tillid til denne institution. Vi kan ikke være nogen troværdig modpart for denne reformerede Kommission, så længe vi ikke også griber i egen barm og også i Europa-Parlamentet får orden i vores egne sager. Kun hvis alle europæiske institutioner reformeres, får vi det åbne, demokratiske og handlekraftige Europa, som vores borgere nu endelig fortjener.  Hr. formand, jeg vil også lykønske min kollega van Hulten med det første arbejde, han forelægger i Parlamentet. Jeg er sikker på, at det bl.a. vil medvirke til, at hans næste betænkning bliver mere fleksibel, og til at han sætter mere ind på at opnå alle gruppernes konsensus. På nuværende tidspunkt kan den reformproces af Kommissionen, som borgerne efterlyser, ikke udskydes længere. Parlamentet har ofte, selv fra kommissionsformændene, hørt ønsket om at reformere Kommissionen. Nu synes der at ligge mere alvor bag. Efter at en Kommission er trådt tilbage, og efter at en ekspertgruppe har påpeget et næsten uudtømmeligt antal mangler, synes det løfte, som hr. Prodi kom med den september til Parlamentet om i februar måned at fremsætte et komplet reformprogram, fornuftigt. Parlamentet venter spændt på dette reformprogram. Den betænkning, som vi forhandler nu, søger at lægge politisk kraft bag en god del af henstillingerne fra den ekspertgruppe, som Parlamentet havde bedt om. Hr. Prodi sagde, at han ville handle under alle omstændigheder, at han foretrak at ramme plet, men at frygten for ikke at ramme plet, ikke ville hindre ham i at handle. Derfor anmoder vi om, at hans program udviser mod, for hvis det gør det, kan jeg forsikre ham om, at Parlamentet vil slutte op om Kommissionen i denne reformproces. Vi ønsker en stærk Kommission, som kan udøve sine funktioner uafhængigt og neutralt, men politisk fornuftigt. Kommissærerne skal ikke se sig selv som embedsmænd, men som udøvende politikere. Betænkningen gør det derfor muligt for dem at være aktive politikere og tilhøre de kollegiale politiske organer i deres partier. Måske er henvisningen til deres poster upræcis. Jeg ved ikke, hvordan De, hr. Kinnock, egentligt ser på det, men det er klart, at vi ønsker nogle politisk stærke og politisk forpligtede kommissærer. Og vi ønsker en struktur, som gør det muligt at anvende hver eneste euro effektivt, for vi påviser ved hver regnskabsafslutning, at dette ikke er tilfældet. Hr. kommissær, vi opfordrer derfor hr. Prodi til at komme her med et modigt program, og så vil han se, at han kan få problemer med de kollektiver, som kan føle deres status quo truet, men det vil netop ikke være tilfældet med Parlamentet, som ønsker gennemgribende og modige forandringer.  Hr. formand, Santer-Kommissionen mislykkedes også, fordi finanskontrollen svigtede over hele linjen. Den nye Kommissions fremtid vil altså i ikke uvæsentlig grad afhænge af, hvorvidt der gennemføres reformer her hurtigt, og hvorvidt finanskontrollen igen bliver funktionsdygtig. I den forbindelse er det allerede flere gange blevet sagt, at Kommissionen ønsker at forbedre og styrke sin efterfølgende kontrol drastisk, og at denne kontrol skal foregå helt uafhængigt, uden at der fejes noget ind under gulvtæppet i fremtiden. Selvfølgelig kan dette kun hilses velkomment. Hvad jeg ikke forstår, er, at som pris herfor skal der gives afkald på uafhængige - jeg understreger uafhængige -forudgående påtegninger. Hidtil har Kommissionens betalinger kun kunnet finde sted, når den anvisningsberettigede har underskrevet ordren, og når finansinspektøren har givet sin godkendelse i påtegningen. Det er altså princippet om de to nøgler, der gælder. Fremover skal en enkelt nøgle være tilstrækkelig. Finansinspektøren skal ikke længere foretage kontrol på forhånd, i hvert fald ikke hvis det skal foregå i henhold til de reformplaner, som diskuteres i Kommissionen for øjeblikket. Med forlov, hr. Kinnock, minder det lidt om, hvis man afskaffede politiet, fordi det ikke var i stand til at forhindre forbrydelser. Men det, det burde handle om, er at gøre kontrollen mere effektiv. Det kan opnås på den måde, at man fremover ikke længere tvinger finansinspektørerne til uden undtagelse at forsyne hver betaling med deres påtegning. Den, der skal kontrollere alt, kontrollerer netop slet ingenting i sidste ende. De forudgående påtegninger bør altså fremover ske målrettet i de tilfælde, hvor der er usikkerhed og risici. De embedsmænd, der er ansvarlige for finanskontrollen, bør indsættes decentralt, altså i de operative generaldirektorater hos dem af deres kolleger, som udbetaler pengene, således at de straks kan gribe ind, hvis der opstår problemer, og således at kontrollen bliver mindre tung og tidsrøvende. Men revisorerne af finanskontrollen skal arbejde uafhængigt. Det er den afgørende forskel ved det, som Kommissionen planlægger, når den taler om decentralisering. Embedsmændene med ansvar for finanskontrollen må netop ikke være underlagt de enkelte generaldirektorater, hvilket Kommissionen åbenbart har planer om. Det har Leonardo-sagen imidlertid lært os, hvor de interne revisorer i det ansvarlige generaldirektorat sendte en advarsel ud, men hvor deres advarsel ikke blev bemærket og ikke videregivet. Uafhængighed er altså en forudsætning for effektiv kontrol. Det er den holdning, som Budgetkontroludvalget er nået frem til med tydeligt flertal. Hvad angår den efterfølgende kontrol, bekender den nye Kommission sig nu til denne uafhængighed. Er det ikke logisk, at denne uafhængighed også bør være der i forbindelse med forudgående påtegninger? Jeg mener, at vi bør give tydeligt udtryk for dette punkt ved afstemningen i morgen. Fru Theato har allerede givet udtryk for det. Jeg kan kun støtte hende entydigt i dette punkt.  Hr. formand, for et par år siden forsøgte den tidligere Kommission at tage et opgør med de stive og forældede strukturer. Det førte til strejker og smædekampagner fra forstokkede fagforeninger, hvorefter forslagene blev opgivet og erstattet af et slapt kompromis. Det var den gamle Kommissions dumhed, og Parlamentet var ikke til nogen hjælp dengang. Når jeg læser van Hultens afsnit om personalepolitikken, så er jeg bange for, at Parlamentet igen svigter på afgørende punkter ved at føre blød og intetsigende tale. Der er for mange rettigheder, for mange regler, og der er for lidt plads til ledelse. Der mangler rygrad og tænder. Where is the beef? Og det vil jeg også sige til Dem, hr. kommissær: Please, deliver the beef even if it is British. Romano Prodi lovede en revolution. De har selv sagt stærke og gode ord, men pas nu på ikke at bøje af på de afgørende punkter, hvor det gør ondt! Ryd op i junglen af personaletilskud! Stå fast på kravet om mobilitet, ikke som en rettighed, som der står her i betænkningen, men som et ledelsesredskab! Sørg også for, at uddannelsesindsatsen bliver et ledelsesredskab! Lyt ikke til betænkningens krav om, at midlertidigt ansatte skal fastansættes! Det er stillingerne, der eventuelt skal gøres faste, og ikke nødvendigvis de nuværende løst ansatte, der skal gøres faste. Til sidst, hr. formand, som tidligere medlem af Præsidiet - indtil for et halvt år siden - vil jeg opfordre Dem til at tage fat på denne sag i Præsidiet, sådan at vi her i Parlamentet i vores egen administration lever op i det mindste til de krav, vi stiller til andre. Det har vi hidtil ikke gjort, og det bør De medvirke til at ændre.  Hr. formand, jeg vil gerne takke hr. van Hulten for hans betænkning og sige, at jeg stemte for den. Jeg vil derfor henvise til de ting, jeg er uenig i. Jeg er ikke enig i afsnittene vedrørende Parlamentet. Denne betænkning handler om Kommissionen. Parlamentet er et særskilt emne. Der er ingen grund til at bringe Parlamentet ind i diskussionen om Kommissionen. Der er desuden spørgsmålet om det afgiftsfrie salg. Lobbyisterne for det afgiftsfrie salg, som var vrede over, at Kommissionen afskaffede det afgiftsfrie salg i lufthavnene, brugte dette til at give Kommissionen af stokken. Det fortjener heller ikke at blive medtaget i denne betænkning. Størstedelen af betænkningen omhandler finanskontrol. Der er rimeligt, da den kommer fra Budgetkontroludvalget. Men vi må ikke give det indtryk, at store mængder af de europæiske ressourcer bringes i fare som følge af skødesløshed i Europa-Kommissionen. Det er trods alt kun % af BNP i forhold til det nationale forbrug. Vi har set det hele før, men nogle af medlemmerne af Parlamentet er unge og ser ikke ud til at forstå, hvor små Den Europæiske Unions finansielle ressourcer er, og at % af disse ressourcer bruges af medlemsstaterne. Så skødesløshed i Kommissionen vedrørende pengeforbruget bringer givetvis ikke store summer i fare. Vi bør se det i det rette perspektiv. Det er vigtigt at huske på. Europa-Kommissionens virksomhed handler meget lidt om at bruge penge. Den har meget få. Den har et langt større ansvar, der vedrører forvaltningen af miljøet, fødevaresikkerhed, udenrigshandel, det indre marked og utallige andre ansvarsområder, som vi har overdraget den uden de nødvendige ressourcer. Jeg er ikke en af dem, der er enig i, at der er stor mangel på tillid. Hvis der er, er det noget, vi har skabt her i Parlamentet i det seneste år. Jeg har været her i år og oplevet fuldstændig tillid mellem Rådet, Kommissionen og Parlamentet. Vi har haft vores problemer og anerkendt vanskeligheder, men der har ikke været en situation, hvor borgerne i Den Europæiske Union nærede mistillid til, tvivlede på og frygtede denne bureaukratiske Kommission, fordi den forsømte vores anliggender. Det er en kæmpe overdrivelse af, hvad problemerne var. Kommissionen bør ikke for evigt være tvunget til leve i skyggen af de fejl, der forårsagede den tidligere Kommissions fratræden. Selvom der var problemer - og vi er f.eks. nødt til at løse dem i lyset af udvidelsen - bringer vi til tider det negative aspekt for langt ud.  Hr. formand, jeg vil godt takke ordføreren for hans fine betænkning. Jeg håber, at Kommissionen vil bruge den i sit reformarbejde. Reformprocessen har stået på i et stykke tid, og der hersker tilsyneladende en slags undtagelsestilstand i Kommissionen. Forvaltningen i Kommissionen fungerer simpelthen ikke særlig godt. Selvfølgelig er der gode og dygtige medarbejdere i Kommissionen, og dem er der flest af. Men vi har brug for en gennemgribende reform. Der er for lidt handling og for meget unødvendigt bureaukrati. Folk skal have klare beføjelser til at tage beslutninger, og så skal de også være ansvarlige for dem. Finansforordningen skal ændres. Vi er enige om, at vi skal have en bedre kontrol med pengene. Spørgsmålet er bare hvordan. Kommissionen og Ekspertgruppen går ind for helt at afskaffe forhåndskontrollen. Det skal vi passe på med. Vi skal beholde en vis form for forhåndskontrol med pengene. Det er ikke nok kun at kontrollere på stikprøvebasis, når pengene er givet ud. Så kan der smutte for mange uregelmæssige projekter igennem. I stedet skal vi reformere og decentralisere kontrollen. Kommissionen har ikke personale nok. Vi må som parlamentarikere have mod til at forklare vores regeringer og befolkninger derhjemme, at personaleressourcerne slet ikke matcher de opgaver, som Kommissionen er blevet pålagt. Og Kommissionen skal have mulighed for at nægte nye opgaver, hvis der ikke følger mere personale med. Personalesystemet er for stift. Der skal ske en større rotation af medarbejdere, specielt i toppen af hierarkiet. Og så skal det være meget lettere at fyre uduelige og inkompetente medarbejdere. Jeg er derfor meget tilfreds med, at der sker en reform af disciplinærproceduren. De meget dårlige erfaringer med disciplinærsager indtil videre viser jo alt for tydeligt, hvor nødvendigt det er, at vi laver en reform.  Hr. formand, ærede kommissærer, først kan jeg ikke lade være med at bemærke, at denne forhandling stort set føres af nederlandske, britiske og skandinaviske talere. Dette er måske en smule foruroligende. Jeg håber som så mange andre, at undtagelsestilstanden i forholdet mellem Kommissionen og Parlamentet er ved at være slut. Vi skal væk fra den situation, hvor vi farer hen og slukker en brand i et hjørne for derefter at fare hen til en anden brand, der skal slukkes. Vi skal i stedet for, som Blak sagde, opbygge et system med klare roller. For det første har vi brug for et sæt faste regler, der kan implementeres. Det er ikke nok med regler for god opførsel og etiske komitéer. Der er brug for faste regler, som bl.a. kan afgøre, hvad der kan decentraliseres, hvad der kan lægges ud, og hvad der er uafhængigt. Jeg synes, at det er lidt foruroligende, at man i denne forhandling råber på uafhængighed uden at definere uafhængighed i forhold til hvad og med hvilken beslutningsret. Vi har således brug for et grundlæggende administrativt regelsæt for EU, for EU's institutioner og for EU's forhold til medlemsstaterne. Det mangler vi. Vi har efterspurgt et anklagesystem og en strafferet, men vi har også brug for en forvaltningsret for EU. Vi ville komme et godt stykke hen ad vejen, hvis Kommissionen godkendte ombudsmandens forslag til regler for god forvaltningsskik som et bindende regelsæt. Van Hulten-betænkningen er et skridt i den rigtige retning, men det er ikke stort nok. For det andet skal vi også klarlægge vores egne revisionsroller. Revisionsretten skal foretage en undersøgelse af, hvorvidt noget er uforeneligt med regelsættet, men den skal ikke undersøge anvendeligheden. Det er Europa-Parlamentet, som foretager den politiske vurdering. Vi jager ikke skurke - det er OLAF's opgave. Giv mig navnet på et nationalt parlament, som f.eks. laver alle forundersøgelser! Med den fordruknes stædighed vil jeg også sige, at offentlighedsforordningen skal være betydeligt bedre end de udkast, som har cirkuleret på Internettet, ellers kommer vi ingen vegne med den kamp.  Hr. formand, jeg vil takke ordføreren mange gange for hans betænkning. Jeg er glad for, at jeg nu kan tale til ham på nederlandsk, nu hvor også hr. van den Berg har gjort det. Ellers havde jeg måske haft nogen skyldfølelse derover. Jeg vil sige, at denne betænkning har vist en gevaldig forbedring, også på grund af ændringsforslagene. Jeg kommer fra Socialudvalget, og en ordfører er hos os altid stolt over at få ændringsforslag, for så ved han, at han har taget et interessant emne op. Jeg tror også, at det er tilfældet her, men jeg tror, at det er lidt overdrevet at tale for meget om disse ændringsforslag. Jeg vil endvidere gøre opmærksom på, at vores koordinator i Budgetkontroludvalget er hr. Pomés Ruiz, som er spanier og således har ydet et meget vigtigt spansk bidrag til denne forhandling. Jeg synes, at en af de vigtigste ting, som nævnes, er ordførerens forslag om det stående udvalg om etiske regler i det offentlige liv. Et meget vigtigt forslag. Jeg er blot meget overrasket over, at Den Socialdemokratiske Gruppe nu vil afvise dette forslag med et forslag fra fru Morgan, for hun vil fjerne det helt. Jeg forstår ikke helt, hvordan det hænger sammen. Vi får på den ene side alle mulige lovord om ordføreren, men på den anden side vil fru Morgan på dette punkt, for øvrigt ligesom på andre vigtige punkter, følge den brændte jords taktik, idet denne betænknings indhold egentlig fuldstændigt forsvinder. Jeg ved ikke, om det er for at imødekomme hr. Kinnock. Men jeg kender hr. Kinnock. Hr. Kinnock vil gerne høre, hvad vi vil have, og han er også rede til at opgive noget, hvis han synes, det er nødvendigt. Jeg synes ikke rigtigt, at en sådan vidtgående taktik med den brændte jord er nødvendig. Til sidst spørgsmålet om tjenestemændene. Jeg er egentlig ikke helt enig med hr. Haarder. Jeg er enig i, at dokumentet om tjenestemændene egentlig er udformet fuldstændigt utilstrækkeligt. For det første lægges der ikke vægt på betydningen af en offentlig tjeneste i al almindelighed. For det andet nævnes der alligevel alle mulige forslag, hvorom man må spørge sig selv, om disse nu også er så kloge, og om de giver anledning til forbedring. F.eks. beskæftiger vi os med KFB, og det er et vigtigt punkt, og samtidig vil vi afskaffe Kommissionens midlertidige personale. Det er i modstrid med hinanden, og jeg forstår virkelig ikke, hvordan et sådant forslag kan fremsættes.  Hr. formand, lige siden Platons republik, hvor folkets regering blev erstattet med en regering af vismænd, har det systematisk fristet den vestlige verden. Parlamentet bad først Ekspertgruppen om at hjælpe med at vurdere Europa-Kommissionens arbejde, og den benyttede invitationen til at tage Kommissionens skæbne i egne hænder. I den anden beretning har Ekspertgruppen taget endnu et skridt og kritiserer de politiske grupper i Parlamentet, som har tøvet med at afskedige Europa-Kommissionen, fordi de havde samme politiske tilhørsforhold som nogle af dens medlemmer, og de finder, at dette problem kan klares ved at forbyde kommissærerne at tilhøre politiske grupper. Og i henhold til Ekspertgruppen burde Parlamentet ikke længere have magt til at kontrollere Europa-Kommissionen, og det burde til denne opgave erstattes af en permanent - og ikke valgt - komité til sikring af en ordentlig adfærd i det offentlige liv, og som tilsyneladende skulle bestå af en anden gruppe af eksperter. I den anden beretning belærer Ekspertgruppen os om, at Italien er finansieret af Samhørighedsfonden, at EFRU og Socialfonden udgør / af strukturfondene, at strukturfondenes additionalitetsprincip og komplementaritetsprincip er det samme, at landbrugslobbyen har fået udviklingen af landdistrikterne finansieret af EUGFL-Garantisektionen, og at princippet om partnerskab kun gælder for Kommissionen og medlemsstaterne. Det er en belæring bestående af % ideologi og % kendskab. Det er ikke på denne måde, at vi kan bidrage til en reform af de europæiske institutioner med fuld respekt for de demokratiske institutioner. Betænkningen af van Hulten var indledningsvis en fremragende betænkning, og jeg vil gerne her udtrykke min dybfølte anerkendelse for vores kollega van Hultens arbejde. Men efterfølgende blev den uheldigvis ændret, og det til det værre og blev til et dokument, som faktisk står for noget, vi ikke kan acceptere.  Hr. formand, hr. van Hulten, Deres arbejde fortjener følgende relevante betegnelser: dristigt, anstrengt og komplekst, og jeg synes, at det er vigtigt i den første betænkning. De skal derfor forstå det, jeg vil sige til Dem om lidt, som en kritik fra en loyal modstander, hvilket jeg finder er med til at berige denne forhandling. Denne betænkning forekommer mig overflødig, omstændelig, forvirret og upræcis i de anvendte begreber. "Overflødig" er måske den alvorligste betegnelse, og De er ikke ansvarlig, det er Parlamentets ansvar. Det vil sige, at Parlamentet pålægger en ekspertgruppe - og jeg vil ikke gentage det, som hr. Casaca har sagt, men jeg er temmelig enig med ham - analysen af et problem, og hvilken mening ville det give her at gå ind i en middelalderlig tradition og komme med bemærkninger til bemærkningerne i en uendelighed? Det er klart, at vi venter på denne reform af Kommissionen, at vi venter på de forslag, som Kommissionen vil fremlægge for os, og som Parlamentet skal udtale sig om. Indtil da skal vi give Kommissionen et tillidsvotum. "Omstændelig". Jeg vil ikke nævne betænkningens omfang. Jeg ved ikke, om den slår rekorden for alle de beslutninger, der er blevet forelagt her, men helt sikkert rekorden for denne type beslutninger. Jeg tror ikke, at der tidligere har været en beslutning - og det er jo ikke, fordi vi ikke træffer komplekse beslutninger her i Parlamentet - hvor der har været afsnit på mere end linjer uden et punktum. Derudover er den "forvirret". Jeg vil ikke vende tilbage til det, der er sagt om analysen af de spørgsmål, der vedrører Parlamentet. Det burde være genstand for en anden betænkning, og det bør vi gøre, og det er nødvendigt, at vi gør os vores overvejelser, men ikke i denne betænkning. Og endelig, hr. formand, jeg vil ikke komme med eksempler, men der er mange, hvor man bruger den juridiske terminologi med en alarmerende mangel på præcision. Derfor - og det vil jeg gerne understrege - venter jeg på - vi er mange, som venter på - kommissær Kinnock, Deres beretning for virkelig at kunne udtale os om den, hvilket er det, som Parlamentet skal gøre.  Hr. formand, omfanget af og strømmen af detaljer i forslagene til nødvendige reformskridt viser, hvor vigtig en sådan reform er. I betragtning af de hændelser, der har udløst disse bestræbelser, er det dog også åbenbart, hvor nødvendig en sådan reform er. Håbet og forventningerne blev vækket endnu mere med de stærke udtalelser fra kommissærerne Prodi og Kinnock i plenarforsamlingen og i Budgetkontroludvalget. I betænkningen er det især begrebet gennemskuelighed, der springer i øjnene. At garantere det er et vigtigt anligggende. Vigtigheden af at kunne kontrollere arbejdet fuldt ud kan heller ikke understreges nok. Men det handler ikke kun om en bureaukratisk reform, men derimod snarere om at demonstrere god vilje over for borgeren. Hans tillid til EU's politik skal genvindes. Borgeren stiller krav om hurtig og åben adgang til institutionen og tilgængelighed til reglerne. Han tager udgangspunkt i sin forståelse af det, og han ønsker en vellykket politik og opfatter samtidig dette som en selvfølgelig tjeneste over for den selvstændigt tænkende borger. Om reformen lykkes, afhænger i høj grad af Kommissionens eget initiativ. Det irriterer mig imidlertid, når jeg i dag hører, at Kommissionen nu siger, at den kun vil diskutere den midlertidige beretning på uformelt plan med Parlamentet. Deres oplæg, hr. Kinnock, i Budgetkontroludvalget på tirsdag må dog ikke kun være envejskommunikation, men vi som parlamentsmedlemmer vil og skal derimod være med til at udforme det. Og det er også i strid med min politiske forståelse, hvis der finder en pressekonference sted i denne uge, før vi har diskuteret oplægget omhyggeligt i det ansvarlige Budgetkontroludvalg. Jeg mener, hr. Kinnock, trods alle personlige succeser, at Kommissionen stadig skal gøre et og andet for at leve op til vores berettigede store forventninger.  For god ordens skyld vil jeg gerne informere fru Langenhagen om, at det er Parlamentet, og ikke Kommissionen eller mig, der har besluttet, at jeg ikke skal tale på plenarforsamlingen i morgen og derfor heller ikke være til rådighed i forbindelse med de formelle reaktioner på beretningen! Så hvis hun skal holde moralprædiken, må det være over for Parlamentet. Hun kender mig godt nok til at vide, at jeg, i de fem år vi har arbejdet sammen her i Parlamentet, aldrig har nægtet at stå helt og officielt til regnskab for alt, hvad jeg har lavet. Hr. formand, jeg vil gerne starte med at hylde det omhyggelige, og efter hvad jeg har hørt, smertefulde arbejde, hr. van Hulten har udført i forbindelse med udarbejdelsen af denne betænkning. Selvom han er ny i Parlamentet, er han forholdsvis gammel i gårde i andre henseender, i hvert fald hvad angår hans kendskab til institutionerne som tidligere tjenestemand - og jeg tror, at værdien af dette ses i hans evne til at tackle det komplekse spørgsmål, der er af afgørende betydning, som nævnt af adskillige medlemmer, for alle institutionerne. Jeg takker ham og ønsker ham en lang og fremragende karriere som parlamentsmedlem. Hr. formand, som De ved, er hr. van Hultens betænkning om den anden beretning fra Den Uafhængige Ekspertgruppe nødvendigvis lang, og da jeg ønsker at svare omfattende, især på spørgsmålene om finansiel forvaltning og kontrol, beder jeg om Deres overbærenhed. Jeg vil naturligvis ikke tage mere af Parlamentets tid end højst nødvendigt. Da Parlamentet behandlede Den Uafhængige Ekspertgruppes anden beretning i september, lovede jeg på vegne af den kommende Kommission, at beretningen ville blive behandlet som en grundlæggende bestanddel i Kommissionens reformforslag. Vores bestræbelser på fuldt ud at holde det løfte vil være indlysende for Parlamentet, når man tager Kommissionens vedtagelse af reformpakken i dag i betragtning inden for den tidsfrist, vi satte for fire måneder siden. Jeg er sikker på, at hr. Pomes Ruiz glæder sig over dette. Størstedelen af forslagene i dokumentet er nært beslægtet med hr. van Hultens forslag og indeholder - og det vil jeg gerne understrege over for ham og hr. Staes - en meget udførlig handlingsplan med henblik på en reform. Der er derfor ingen løse ender eller vage formuleringer i forbindelse med den beretning, jeg har haft den ære at udarbejde. Parlamentets holdning under høringsperioden i de næste - uger er af indlysende årsager af stor betydning. Jeg vil gerne sige til hr. Elles, at vi så afgjort er indstillet på at lytte. Men jeg er sikker på, han vil forstå - med sin sædvanlige storsindethed - at vi er nødt til først af overbringe vores forslag for at kunne lytte til reaktionen på vores forslag. Følgelig overbringelsen. Selvom tiden ikke tillader mig, hr. formand, at kommentere hvert element i det beslutningsforslag, der er forelagt Parlamentet, forsikrer jeg Dem om, at detaljerne vil blive behandlet som et vigtigt input til vores forslag til reform under hele høringen og til vores arbejde på andre relevante områder. Hvad angår hovedtemaerne i beslutningsforslaget, har jeg følgende bemærkninger: Behovet for åbenhed understreges med rette, ikke mindst fordi stor åbenhed omkring den måde, Kommissionen arbejder på, vil forbedre effektiviteten og også afmystificere, hvad det er, Kommissionen foretager sig. Det er af afgørende betydning for en udøvende forvaltning, som skal være ansvarlig, ikke kun over for Parlamentet, men over for befolkningen i Europa generelt. Naturligvis er det nødvendigt med rimelige sikkerhedsforanstaltninger for at beskytte særligt fortrolige oplysninger, men de tilfælde bør være så få som muligt. Jeg har gentagne gange understreget det, ikke kun som kommissær, men under - års kampagne. Det er helt klart Kommissionens hensigt. Finansiel forvaltning og kontrol er tydeligvis et væsentligt område i reformen. Som Parlamentet ved og gentagne gange har sagt, er omfanget af Unionens økonomiske indgreb vokset betydeligt i det sidste årti uden en forholdsmæssig personaleforøgelse eller tilpasning af procedurerne. Adskillige medlemmer har endnu en gang gjort det klart i løbet af forhandlingen i dag. Vi deler det synspunkt, som Den Uafhængige Ekspertgruppe så kraftigt har givet udtryk for og gentaget i dette beslutningsforslag, at tiden er inde til en gennemgribende revision af vores regler og procedurer. Midlerne hertil er anført i reformstrategien, og Kommissionen vil fremlægge sine forslag til en gennemgribende revision af finansforordningen i april. Parlamentets støtte i forbindelse med at følge denne vigtige kurs er af afgørende betydning. Jeg deler fru Theatos synspunkt om, at det ikke på nogen måde er acceptabelt at etablere nye ordninger uden en lovændring. En lovændring er en forudsætning. Der kan foretages forberedelser, og de er fastsat og beskrevet fuldt ud i reformstrategien, men ændringer i lovgivningen er tydeligvis af grundlæggende betydning for driften af det nye system. Kommissionen vil i alt væsentligt - og med juridiske ændringer - systematisk bevæge sig væk fra det nuværende centraliserede system med forudgående påtegning fra finansinspektøren af hver finansiel transaktion og i stedet styrke de interne kontrolsystemer i udgiftstjenestegrenene, så generaldirektørerne er bedre rustet til at tage ansvar for beslutninger, som indvirker på Den Europæiske Unions budget. Desuden, og for at opnå en bedre sikring end under det nuværende system, skal det nye system med decentraliseret kontrol suppleres af oprettelsen af en intern revisionstjeneste - "den anden nøgle", som hr. Bösch sagde, oprettet i fuld overensstemmelse med Ekspertgruppens henstillinger. Denne revisionstjeneste åbner den maj i år. Den bliver ledet af en fagligt kvalificeret revisor, og dens uafhængighed skal og vil blive garanteret via en ny bestemmelse, der tilføjes i finansforordningen. Den nye revisionstjeneste rapporterer til mig og ledsages af et revisionsudvalg, der ledes af min kollega, fru Schreyer, som det glæder mig at se i salen her til aften, kommissæren for budgettet, hvis ansvarsområder allerede omfatter forbindelser med Revisionsretten. Dette revisionsudvalg vil sikre en effektiv og nøje opfølgning på interne revisioner. Jeg vil gerne understrege på det kraftigste, at en ændring af vores kontrolsystemer så afgjort ikke er ensbetydende med en lempelse af dem. Den foreslåede ændring gør systemerne mere effektive både i form af tilførsel samt målte og pålidelige resultater. Jeg kan også så afgjort forsikre Parlamentet om, at vi ikke stræber efter at lade tingene ske på én gang. Der gives kun afkald på finanskontrollens forudgående visa for hver udgiftstjenestegren, hvis det interne kontrolsystem i en tjenestegren viser sig fuldt tilstrækkeligt. Jeg er endvidere noget overrasket over, at punkt i beslutningsforslaget tilsyneladende ikke omhandler den grundlæggende kritik af den nuværende centraliserede finanskontrol, som fremgår af begge beretninger fra Den Uafhængige Ekspertgruppe. Gruppen var meget klar med hensyn til behovet for at afskaffe det centraliserede forudgående visa. Den var også meget klar med hensyn til behovet for at adskille den interne revision fra finanskontrollen. Desuden mener jeg ikke, at punkt fuldt ud afspejler Revisionsrettens udtalelse fra Naturligvis kan Revisionsretten afgive en begrundet udtalelse om de foreslåede ændringer til finansforordningen, men det er nyttigt at genkalde sig hr. Karlssons bemærkninger til Parlamentet i sidste måned. Han sagde: "Kommissionens interne kontrol er ikke stærk nok til at forebygge ukorrekt drift. Finansinspektøren gav f.eks. et a priori-visa i de fleste tilfælde i forbindelse med de nyligt afdækkede fejl og forsømmelser eller uregelmæssigheder. Samtidig udføres den interne revision på en ukoordineret måde af forskellige organer, navnlig af den samme finansinspektør, Generalinspektoratet og visse enheder, der henhører under generaldirektoraterne." Det centraliserede forudgående påtegningssystem blev uden tvivl oprindeligt udarbejdet med henblik på at sikre omhyggelighed, men har i årenes løb haft den urimelige virkning at mindske ledernes ansvarsfølelse i forbindelse med deres beslutninger. Jeg tror ikke, at vi er så uenige om dette. Jeg kan af punkt forstå, at de ærede medlemmer er optaget af, at der bør være en omhyggeligt ledet overgang. Det vil så afgjort være kendetegnende for ændringen, hvilket de ærede medlemmer vil se, når de læser dokumentet om reformstrategien. Vores mål, Ekspertgruppens mål og Revisionsrettens mål er ikke af afskaffe finanskontrollen, men at slippe af med og forbedre den centraliserede finanskontrol. Før jeg forlader dette område, ønsker jeg at tilføje, at vi er enige med ordføreren i, at den nuværende interne revision skal fastholdes, indtil der oprettes en ny uafhængig revisionstjeneste i løbet af nogle måneder. Jeg vil gerne gå hurtigt videre til afslaget i beslutningen om bekæmpelse af svig, korruption, fejl og forsømmelser og nepotisme: Det nye omfattende forslag i betænkningen vedrører Kommissionens tjenestemænds indberetning af misforhold og forseelser. Som jeg gjorde klart ved høringerne i september og andre lejligheder, står vi sammen i overbevisningen om, at det har en værdi at definere de bedst mulige mekanismer til dette formål, selvom vi naturligvis alle håber, at det sjældent vil være nødvendigt. Siden juni sidste år har forordningen om OLAF givet bedre vejledning til personalet omkring indberetningen af eventuelle uregelmæssigheder. Vi foreslår at supplere disse bestemmelser ved at definere tjenestemændenes rettigheder og forpligtelser til at indberette misforhold og forseelser via interne kanaler, men ikke udelukkende inden for samme hierarkiske linje. Der tages også fat på muligheden for at benytte specificerede eksterne kanaler. Vi stræber efter at gennemføre den bedste praksis. Personer, der indberetter misforhold og forseelser i god tro og på en måde, der ikke bringer undersøgelser i fare ved utidig afsløring, vil også få seriøse reaktioner på beretninger, fortrolighed på et tidligt tidspunkt samt karrierebeskyttelse. Som en naturlig konsekvens er der beskyttelsesforanstaltninger for tjenestemænd, som er genstand for falske beskyldninger. En meddelelse senere på året vil indeholde samtlige oplysninger. Jeg tror ikke, at Parlamentet bliver skuffet over det, vi foreslår. Jeg blev imidlertid overtalt af forslaget i punkt i betænkningen om at overlade det til eksterne instanser at håndhæve eksisterende bestemmelser om økonomisk ansvar. Vi har allerede planer om en reform af de eksisterende procedurer i disciplinærsager for at sikre grundighed, rimelighed, konsekvens og professionalisme. Og vi vil foreslå oprettelse af et interinstitutionelt disciplinærråd - det skal vi også bruge Parlamentets støtte til og forståelse for. En meddelelse i juni vil indeholde samtlige forslag til en ændring. Det næste vigtige afsnit i betænkningen er de etiske regler i det offentlige liv i EU. Med indførelsen af en række adfærdskodekser er Kommissionen begyndt at udvikle klare etiske rammer. Det føres et skridt videre med et forslag i juni om en interinstitutionel aftale om et udvalg for etiske regler. Det er i tråd med beslutningsforslaget. En vigtig rolle for udvalget bliver at rådgive om etik og standarder samt føre tilsyn med institutionernes fælles og særskilte adfærdskodekser. Jeg bifalder Parlamentets støtte til dette. Vi er også ved at undersøge, hvordan vi mest effektivt kan gennemføre forslaget om en klassificering af dokumenter, som er angivet i punkt i hr. van Hultens betænkning. Beslutningsforslaget minder med rette om, at Kommissionen står til regnskab over for Parlamentet. Formanden for Kommissionen, hr. Prodi, og næstformanden, hr. de Palacio, og andre kolleger har vist Kommissionens forpligtelse til dette i praksis. Jeg håber, at vi snart kan enes om en adfærdskodeks om forbindelserne mellem institutionerne, som omfatter de ajourførte regler om adgangen til dokumenter. Hr. Elles rejste meget passende dette spørgsmål, og fru Thors henviste til det. Jeg er sikker på, at de er klar over, at vi i midten af december officielt modtog udkastet til rammeaftalen med Parlamentet. Vi afventer nu Parlamentets beslutning om, hvornår det ønsker at påbegynde forhandlingerne om indholdet. Vi skal med glæde gå videre med det hurtigst muligt. Betænkningen understreger med rette den centrale betydning, som politikken vedrørende menneskelige ressourcer skal have i reformen. Det glæder mig at kunne sige til hr. van Hulten og hr. Haarder, at de detaljerede henstillinger om rekruttering, uddannelse, bedømmelse og udnævnelse til lederstillinger i høj grad er i tråd med vores tankegang og forslag. Jeg vil gerne have, at vi bevæger os mod et lineært karrieresystem, fordi det nuværende system med kategorier ikke længere er tilpasset behovene i institutionerne. Det blokerer afgjort for forfremmelse og mobilitet for personer, som har vist evner. De medlemmer, der i løbet af forhandlingen har rost tjenestemændene i Kommissionen, som for størstedelens vedkommende er særdeles hæderlige, hårdtarbejdende og har store evner, har afgjort ret i deres bemærkninger. Selvom hvidbogen om reformstrategien klart skitserer vores idéer vedrørende disse og andre punkter, er detaljer og præcision tydeligvis af afgørende betydning. Der følger derfor en række meddelelser i de kommende måneder. De vil hver især være tilgængelige, så Parlamentet kan overveje dem og reagere på dem. Det er imidlertid helt klart, at vi er nødt til at indgå et tæt samarbejde med Parlamentet som institution vedrørende centrale spørgsmål af fælles interesse, især løn og pension samt revisionen af tjenestemandsvedtægten. Hvad angår det sidste punkt, overvejer vi, hvorvidt det vil være nyttigt at vedtage en rammeforordning, som fastlægger fælles bestemmelser om ledende spørgsmål, f.eks. løn, forhold, rettigheder i forbindelse med personalerepræsentation osv., men som gør det muligt for de forskellige institutioner at fungere og indføre regler om andre spørgsmål. Parlamentets tanker vedrørende denne rådgivende idé skal være velkomne. Jeg vil gerne afslutte med at henvise til punkt i beslutningsforslaget vedrørende ressourcebehovene i forbindelse med ændringen af vores politikker. Det er afgjort relevant. Vi er sikre på, at reformen vil give et vigtigt "afkast", efterhånden som de tidssvarende foranstaltninger begynder at resultere i øget effektivitet og bedre forvaltning i udnyttelsen af ressourcerne. Det står dog helt klart, at dele af Kommissionens tjenestegrene allerede er særdeles belastede. Parlamentet har ofte påpeget dette. Det står for det andet også klart, at reformen kræver nye investeringer i udviklingen af færdigheder og inden for teknologi. Det står for det tredje helt klart, at der skal foretages øgede forberedelser med henblik på udvidelsen. De har allerede indvirket på tilgængeligheden af ressourcer. Det står også helt klart, at hvis vi påtager os nye opgaver - hvilket Rådet og Parlamentet givetvis vil anmode os om - er vi nødt til at identificere de såkaldt "negative prioriteter" og droppe dem for at skabe ekstra kapacitet. Et centralt træk ved reformen bliver derfor en mere streng proces med henblik på at føre angivelsen af prioriteter med ressourcefordeling ind under et system med aktivitetsbaseret forvaltning. Jeg vil dog gerne understrege, at selvom Kommissionen givetvis indfører en intern disciplin vedrørende angivelsen af prioriteter, kan den kun være fuldstændig effektiv, hvis Parlamentet og Rådet deler den og indtager en tilsvarende streng holdning over for de krav, der stilles til Kommissionen. Kommissionen bifalder derfor punkt i hr. van Hultens betænkning. Hr. formand, jeg vil gerne afslutte med at takke Parlamentet for dets opmærksomhed under en uundgåelig lang tale og give udtryk for min dybe taknemmelighed over for ordføreren, Budgetkontroludvalget og de øvrige udvalg, som afgav udtalelse. Vi ser frem til et tæt samarbejde med Parlamentet i forbindelse med færdiggørelsen af reformstrategien og dernæst, som det vigtigste, et tæt samarbejde med Parlamentet i forbindelse med dens gennemførelse i den årrække, som er nødvendig ved sådanne indviklede forhold.  Forhandlingen er afsluttet. Afstemningen finder sted i morgen kl.  Godkendelse af protokollen fra foregående møde Protokollen fra mødet i går er omdelt. Hvis ingen gør indsigelse, betragter jeg den som godkendt.  Fru formand, jeg tager ordet angående en sag, der er af stor betydning for alle i Europa-Parlamentet. I går eftermiddags havde vi besøg af Kommissionen, der som sædvanlig besvarede spørgsmål. Hr. Provan som formand havde et større problem, fordi hr. Byrne brugte minutter til at besvare spørgsmålene. Det er særlig vigtigt for Europa-Parlamentet, at vi får mulighed for at stille spørgsmål til kommissærerne, og det er efter min mening latterligt, at en kommissær bruger minutter til at besvare spørgsmål. Jeg mener, at han var særlig nervøs over at skulle besvare et spørgsmål, som jeg ved, at et antal kolleger - ikke jeg - ønskede at stille til ham om, hvorfor han ikke havde truffet foreløbige foranstaltninger mod franskmændene angående oksekød. Bortset fra det mener jeg, at ligegyldig hvem der har forsædet, bør vedkommende, hvis vi igen får en situation, hvor en kommissær blot bruger hele sin tid på selv at tale, have beføjelser til at stoppe kommissæren eller få ham til at forkorte sine svar.  Tak, hr. Sturdy. Jeg giver ordet videre til hr. Provan og vil gerne i denne forbindelse sige, at hr. Provan styrede en lidt vanskelig situation flot i betragtning af den meget korte tid, vi havde til rådighed. Efter min mening er en halv time til meddelelser af så stor vigtighed som denne virkelig meget kort tid. Jeg synes, vi burde overveje at forlænge denne taletid.  Fru formand, jeg er glad for, at dette spørgsmål er blevet rejst, men jeg havde tænkt mig at tage det op i Præsidiet, hvilket er det korrekte. Måske bør vi have en drøftelse i Præsidiet af, hvordan vi kan få struktureret denne form for debat ordentligt i fremtiden. Det var ikke tilfredsstillende i går. Vi overskred tiden med fem minutter. Som hr. Sturdy har sagt, talte kommissæren i minutter, og medlemmerne havde kun seks minutter til at stille spørgsmål. Det var en latterlig situation, og vi må forsøge at råde bod på den.  Ja, hr. Provan, det tager vi op på det næste møde i Præsidiet.  Fru formand, undskyld, jeg tager sjældent ordet i sådan en situation, men jeg gør det nu for at rette en appel til os selv. For selvom jeg sætter stor pris på hr. Sturdy, så mener jeg ikke, at hans klage over for hr. Byrne er helt fair, for vi har trods alt bedt hr. Byrne om at præsentere hvidbogen om fødevaresikkerhed. Det er et meget komplekst værk, som man ikke kan nå at diskutere på minutter. Hr. Byrne har brugt eller minutter, og så har nogle af os stillet spørgsmål, som nogle gange også var længere end et minut. Jeg brugte mindre end et minut, det gjorde andre ikke. Det er op til os at sørge for, at der ikke kun afsættes et halvt minut til Kommissionens stillingtagen, men en time, og at vi så også har tid nok til at diskutere den. Det, hr. Provan har sagt, er jo rigtigt. Jeg var her i salen i går fra kl. , og vi, Parlamentet, satte oliekatastrofen Erika på dagsordenen, og vi, Parlamentet, satte stormene i Europa på dagsordenen. Alt dette har under næstformændene Colom og Provan ført til, at vi alle talte længere. Europa-Parlamentet er selv skyld i, at vi overskred den afsatte tid. Næstformændene har haft det vanskeligt, og jeg synes, det er unfair, at vi angriber kommissæren for dette, for hr. Byrne ventede og led også under det. Vi må selv ændre dagsordenen og være noget mere disciplinerede!  Tak, fru Roth-Behrendt, De bekræfter mig i min fornemmelse af, at der i virkeligheden burde have været afsat en god times tid til en sådan debat. Det tror jeg, vi vil huske i fremtiden.  Fru formand, i eftermiddag skal vi have den årlige forhandling om oprettelse af et område med frihed, sikkerhed og retfærdighed. Det er opført på dagsordenen som spørgsmål til Rådet. I virkeligheden tjener det mundtlige spørgsmål til at indlede den forhandling, der er er nævnt i fjerde afsnit af artikel i traktaten. Jeg vil bede formandskabet om at sikre, at Rådet, som ikke har besvaret disse spørgsmål skriftligt, først besvarer spørgsmålene fra Udvalget om Borgernes Friheder og Rettigheder, Retsvæsen og Indre Anliggender for dernæst at tage fat på den forhandling, der er nævnt i unionstraktaten, på en mere effektiv måde.  Tak, fru Terrón i Cusí. Det vil vi naturligvis diskutere med Rådet. Vi har bevæget os lidt uden for rammerne for vedtagelse af protokollen. Er der andre indsigelser til denne?  Fru formand, angående punkt på dagsordenen vil jeg anmode Dem om at bemærke, hvad jeg betragter som en klar overtrædelse af reglerne med hensyn til mit spørgsmål nr. i aftes. Det drejer sig om etikettering med en forkert sprogbrug og forvirrende typografi og farver af Nestlé-dåser med modermælkserstatning fremstillet i Den Europæiske Union, hvilket er en klar overtrædelse af EU-direktiv / om babymad. Det blev først indberettet oktober sidste år og var stadig på hylderne i Islamabad i Pakistan i går, da jeg undersøgte sagen. Jeg ved, at De ikke kan kommentere selve sagens substans, men Kommissionen påtager sig i sit svar ikke ansvaret for gennemførelsen af direktivet, da den ikke har fremlagt en årsrapport, sådan som det kræves, og har undladt at foretage sig noget i anledning af tidligere modtagne klager - se mit spørgsmål / Jeg vil anmode Dem om at skrive til Kommissionen og bede den om at leve op til sit ansvar på Europa-Parlamentets vegne og på vegne af mødrene til de børn ud af hver , der dør som spæde i Pakistan, og for hvem anvendelsen af forkert ernæring blandet med vand, der ikke er sikkert, er livsfarlig.  De har helt ret, hr. Howitt. Ikke blot vil Deres indlæg blive indskrevet i protokollen for i dag, men jeg vil endvidere skrive til Kommissionen i den ånd, som De ønsker.  Det portugisiske formandskabs handlingsprogram, herunder situationen i Angola Næste punkt på dagsordenen er Rådets redegørelse for det portugisiske formandskabs handlingsprogram, herunder situationen i Angola.  Fru formand, ærede medlemmer, det er mig en stor fornøjelse at stå her i Europa-Parlamentet for at præsentere det portugisiske formandskabs handlingsprogram for det første halvår af år De kender allerede programmets ordlyd, af hvilken årsag jeg vil begrænse mig til at fremhæve nogle af dets væsentligste punkter. Jeg vil gerne indlede med at sige, at Portugal er af den opfattelse, at formandskabets virksomhed skal præges ikke blot af effektivitet i ministerrådssammenhæng, men også af viljen til det bedst mulige samarbejde med alle Fællesskabets institutioner og organer ligesom af en stadig åbenhed omkring formandskabets handlinger over for den europæiske offentlighed. Forholdet mellem det portugisiske formandskab og Europa-Parlamentet fortjener særlig opmærksomhed på grund af dets specifikke rolle inden for Fællesskabets institutioner, og fordi det besidder en legitimitet, der grunder sig på det direkte valg, som borgerne i de forskellige medlemsstater har truffet. Det er det første budskab, som jeg her gerne vil overbringe, knyttet til forsikringen om, at det portugisiske formandskab hele tiden vil være parat til at redegøre for dets virksomhed og til et altomfattende og åbenhjertigt samarbejde med Parlamentet. Fru formand, ærede medlemmer, Europa står i dag over for at skulle træffe afgørende beslutninger, hvad angår den måde, som det skal organiseres på politisk og økonomisk, og hvad angår dets plads i verden i forhold til de nye udfordringer, som det skal tage op. Opgaven med at skabe stabilitet og udvikling overalt på vores kontinent, og som udgør den nuværende europæiske generations store politiske mål, tvinger os til at træffe nogle valg, der vil få følger for, hvordan EU vil tage sig ud i fremtiden. I de forgangne år har vi formået at skabe meget betydelige fremskridt med hensyn til det indre marked og med at realisere det ambitiøse projekt, som det er at skabe en fælles mønt. Vi skal nu gå videre i og med, at vi skal sørge for, at de landvindinger, som vi har opnået på disse områder, følges op af en tilsvarende udvikling på andre politikområder, så den sammenhængende proces, der modsvarer den europæiske befolknings grundlæggende bestræbelser og ønsker, kan tilføres større styrke. Hvis vi ikke formår effektivt og overbevisende at benytte os af de redskaber, som står til vores rådighed, nemlig det Europa, som vi allerede har evnet at skabe, så er det indlysende, at det ikke vil kunne lade sig gøre at få vores borgere til at acceptere opbygningen af mere Europa. Det portugisiske formandskab vil bestræbe sig på, at den europæiske sociale model fremover kommer til at udvikles sådan, at den lader sig forene med opretholdelse af EU's evne til at ligge konkurrencemæssigt i spidsen på verdensplan. For at støtte konkretiseringen af denne målsætning vil vi i marts måned lade afholde et ekstraordinært Europæisk Råd, der skal dreje sig om beskæftigelse, økonomiske reformer og social sammenhørighed og fremme af et fornyelsens og vidensbaseret Europa. Nogle af de ærede medlemmer vil nok spørge, hvad vi vil opnå med det initiativ. Mon det bidrager med noget nyt i forhold til det, der allerede er blevet gjort? Vil Portugal sætte en ny række foranstaltninger i gang, der skal slutte sig til dem, der blev besluttet i Luxembourg, Cardiff og Köln? Spørgsmålet er helt rimeligt, og en del af svaret har De allerede foran Dem i det dokument, som den portugisiske premierminister lod udsende for to dage siden. Det er vores hensigt med dette arbejdsprojekt at skabe en bedre samordning, en bedre forbindelse mellem de igangværende tiltag, men samtidig også at tilføje en ny dimension. Vi må arbejde for, at Europa får et nyt afsæt, så det inden for de næste år bliver det økonomisk mest aktive og dynamiske område i verden. Til det formål er det vigtigt at den europæiske økonomi får skærpet alle de redskaber, som står til dens rådighed, og især, at den ikke falder bagud i den afgørende kamp om konkurrencedygtighed. Efter vores opfattelse drejer denne kamp sig i dag også om at demokratisere informations- og videnssamfundet i Europa, så den afstand, der på dette felt adskiller det fra dets konkurrenter i den globaliserede økonomi, bliver drastisk formindsket. Det er dette ønske om modernisering, fornyelse og mobilisering af nye ressourcer, som vi agter at fremføre på Det Europæiske Råd i Lissabon. Vi satser på, at alle medvirker, Europa-Parlamentet, arbejdsmarkedets parter og andre dele af samfundslivet og selvfølgelig også medlemsstaternes regeringer, til at nå dette afgørende mål. Fru formand, ærede medlemmer, den politiske deling af det europæiske kontinent ophørte for nogle år siden. Europas forening er nu blevet det strategiske mål, som EU helhjertet må påtage sig, og som det ikke må tøve over for. I flere årtier fik de befolkninger, der ikke frit kunne give udtryk for deres vilje, at vide, at der i denne del af Europa var ved at blive bygget en model med frihed og fremskridt op, som vi gerne så alle tage del i. Nu er timen kommet til at vise, at vi lever op til vores ord. EU's udvidelse og alle de bindende aftaler, som vi ønsker at træffe med andre lande på kontinentet, går i samme retning, nemlig at sikre hele området den stabilitet og udvikling, der kan give alle Europas lande en fremtid med fred og fremskridt. Det portugisiske formandskab står med den vigtige opgave at videreføre de udvidelsesforhandlinger, der begyndte i , på grundlag af strenge tekniske kriterier og en objektiv meritvurdering af de enkelte ansøgere. Det er vores hensigt at tage fat på så mange dele som muligt af forhandlingerne med disse lande i en hurtig og effektiv procedure ud fra de forslag, som Kommissionen har fremlagt. Vi vil ligeledes energisk bestræbe os på, at de ansøgerlande, der nu indleder forhandlinger, får mulighed for at vinde den tid ind, der måske er gået tabt, men dog uden at dette på nogen måde skal interferere med de forhandlinger, der allerede er i gang. Tyrkiets særlige situation vil fortjene en specifik opmærksomhed fra vores side, hvor der tages hensyn til de særlige forhold, der gør sig gældende, og behovet for at kunne indfri de forventninger, som dette i verdenssammenhæng så betydningsfulde land nærer om en tættere tilknytning til EU. Udvidelsen er således en europæisk målsætning, som det portugisiske formandskab ikke vil søge at vige uden om, men tværtimod vil søge at give en yderligere fremdrift. For at udvidelsen skal kunne finde sted, anser EU det for uundgåeligt, at der gennemføres en reform af dets institutioner, der gør dem mere demokratiske, effektive og gennemsigtige. Nogle af disse reformer kan i form af forbedrede arbejdsmetoder gennemføres uden traktatændringer. Andre reformer kræver en revision af traktaterne, hvilket vil blive genstand for en regeringskonference, som vi indleder om nogle uger med henblik på, at dette mål nås inden årets udgang. Det er en opgave, som alle anerkender er vanskelig og ømtålelig, fordi den hænger tæt sammen med beslutningstagningen i EU. Det er vores hensigt at tage hul på denne opgave på en måde, der på én gang forener ambition og realisme, det vil sige på en måde, der lader os gå så langt, som det er muligt og nødvendigt inden for en ramme, der sikrer, at de resultater, som bliver nået, kan få medlemsstaternes tilslutning inden udgangen af år Denne frist hænger, som alle ved, sammen med det forhold, at en diskussion ud over dette tidspunkt vil kunne medføre forsinkelser i udvidelsesprocessen, hvilket uundgåeligt vil få negative politiske følger, som man bør tage i betragtning. Vi er klar over, at vi med denne reform måske ikke vil kunne leve op alles forventninger, og vi anerkender det legitime ønske, som mange i Europa-Parlamentet nærer om at gå længere endnu. Jeg kan forsikre om, at det portugisiske formandskab på grundlag af det mandat, som det blev tildelt i Helsinki, vil gøre alt for, at denne konference munder ud i en række punkter, der kan udgøre en solid reform, men selvom jeg fremsætter dette løfte, kan jeg naturligvis ikke garantere mirakler, og jeg kan især ikke love, at medlemsstaternes samlede vilje vil komme til at svare til de forventninger og ønsker, som de ærede medlemmer måtte have. Det er dét sandhedens og åbenhjertighedens sprog, som jeg benytter her i dag for ikke at skabe nogen illusioner. I denne sammenhæng vil jeg gerne nævne yderligere en sag, som ligger det portugisiske formandskab på sinde, eller som rettere sagt altid har ligget mit land på sinde, også før vi overtog formandskabet, nemlig hvordan Europa-Parlamentet er repræsenteret på regeringskonferencen. Med hensyn til dette spørgsmål, hvis følsomhed vi også er klar over, er det vores agt, om end vi dermed ikke strikt lever op til beslutningerne i Helsinki, at inddrage Europa-Parlamentet så meget, som det overhovedet kan lade sig gøre. Hvad enten det er inden for den formelle ramme, som blev fastlagt i disse beslutninger, eller det sker på de mere uformelle måder, som Parlamentet måtte finde passende, kan det regne med formandskabets samarbejde. Selvom man må anerkende, at vi har at gøre med en repræsentationsmodel, der har forbedret den status, som Europa-Parlamentet blev tildelt i Amsterdam-traktaten, mener vi, at vi skal arbejde på at skabe et klima af tillid og effektivt samarbejde mellem Rådet og Parlamentet. I den forbindelse har jeg haft anledning til at meddele formanden for Europa-Parlamentet, at formandskabet agter at indlede regeringskonferencen med et særligt ministermøde sideløbende med Rådet i februar, således som det blev besluttet i Helsinki. Der vil således ved indledningen til hver ministerkonference blive lejlighed til at udveksle synspunkter med Europa-Parlamentets formand og to af dets repræsentanter. Derudover vil dette organ have to observatører ved alle forberedelsesgruppens møder, der ledes af statssekretæren for europæiske anliggender. Jeg tilføjede i nævnte brev, at formandskabet bestræber sig på at sikre, at Europa-Parlamentet virkelig kan deltage i debatten om regeringskonferencens dagsorden. Vi er åbne over for at deltage i hvilke som helst andre typer af samarbejde, som Parlamentet under hensyntagen til Helsinki-mødets konklusioner måtte finde passende. Jeg vil gerne forsikre Dem om, at De kan regne med os, hvad angår denne fælles indsats. Fru formand, ærede medlemmer, EU kan kun hævde sin rolle i verden og forsvare sine principper og sine interesser, hvis vi formår at gøre Europas stemme troværdig, hvis vi formår effektivt at imødegå de kriser, som opstår i strategiske sammenhænge, som vi ikke kan ignorere. Således har krisen i Kosovo nok uanset, hvordan vi fortolker den, for os alle været - og vil blive ved med at være det - en lære, som vi skal drage de nødvendige konsekvenser af. Jeg mener, at det nu endnu mere end før er blevet tydeligt, at Europa er nødt til at råde over egne midler til effektivt og i tide at kunne gribe ind i kriser og kunne udføre operationer til sikring af stabilitet og fred i områder, der er vitale for vores fælles sikkerhed. Det Europæiske Råd i Helsinki pålagde det portugisiske formandskab den opgave at udarbejde nye sikkerheds- og forsvarsredskaber i den europæiske sammenhæng, forenelige dels med de forpligtelser, som nogle af os har inden for NATO, dels med den specifikke situation, som gælder for nogle af EU's medlemslande. Vi skal herudover sikre, at denne model er fuldt ud forenelig med vores NATO-partneres interesser såvel på europæisk plan som i den transatlantiske sammenhæng. I løbet af disse seks måneder vil vi afprøve den fælles vilje til samarbejde på dette felt, og vi vil forsøge at skabe en model, som kan godtages på baggrund af de forskellige holdninger og interesser, der gør sig gældende. Det er som bekendt en vanskelig opgave, men vi mener, at det er en udfordring af allerstørste betydning for troværdighedan af EU's indsats udadtil, og vi vil derfor udnytte de muligheder, som det giver, at vi på én gang har formandskabet for EU og for Vestunionen. Netop hvad angår EU's relationer til omverdenen, vil jeg gerne, fru formand, ærede medlemmer, uddybe mit indlæg her med nogle betragtninger og fremhæve nogle supplerende punkter af det portugisiske formandskabs arbejdsprogram. Vi mener, at de europæiske bestræbelser på at skabe solide og handlingsdygtige institutioner indadtil altid må foregå parallelt med en stor opmærksomhed om, hvad der sker udenfor. Det har altid været til fordel for Europa, når det har forstået at forholde sig åbent og aktivt udadtil, når det ikke har vendt sig indad for at undgå at tage de udfordringer op, som verden omkring har stillet det over for. Vi er nødt til nu at møde denne verden ansigt til ansigt og være til stede i den på en aktiv måde. Af denne årsag er det vores formandskabs hensigt at tage en række initiativer, der kan fremme og styrke Europas tilstedeværelse i verden, både ved at videreføre de allerede eksisterende, traditionelle forbindelser og ved at udvikle nye forbindelser på områder, som vi mener bør indtage en central plads på den europæiske dagsorden. Der skal naturligvis være særlig opmærksomhed omkring situationen på Balkan og forholdet til Rusland og Ukraine, specielt med hensyn til de steder, der præges af spænding i dette område så nær ved EU selv. Vil vil også gerne sikre, at Middelhavsområdet står højt på vores dagsorden, af hvilken grund vi tager en række initiativer under Barcelona-proceduren, og vi vil sørge for, at EU er synligt til stede i fredsprocessen i Mellemøsten. Et første og vigtigt skridt er blevet taget i form af den rundrejse, som jeg netop har gennemført i regionen, hvor jeg ledsaget af EU's udenrigspolitiske repræsentant og af Kommissionen besøgte Syrien, Israel, Palæstina, Jordan, Egypten og Libanon. Det er fortsat vores hensigt at videreudvikle en altomfattende politisk dialog med hele Afrika og at arbejde på, at forhandlingerne inden for Lomé-konventionen får et tilfredsstillende resultat. Latinamerika fortjener en særlig plads, hvad angår de eksterne forbindelser, på grund af den stigende betydning, som dette område har for Europa, og de komplementære interesser, som i dag knytter os til den del af verden. Den transatlantiske dialog med USA og Canada vil ligeledes indtage en vigtig plads på vores dagsorden, dels på baggrund af vores fælles deltagelse i de euroatlantiske institutioner, dels ikke mindst i sammenhæng med vores bestræbelser på en snarlig genoptagelse af samtalerne inden for Verdenshandelsorganisationen. Mange andre initiativer, navnlig med hensyn til de multilaterale sammenhænge og den bilaterale politiske dialog, kunne nævnes. Jeg vil dog begrænse mig til at pege på den nyhed, som ligger i gennemførelsen af et topmøde med Indien og ministermøder med Australien og New Zealand. Fru formand, ærede medlemmer, jeg vil ikke gøre mit indlæg meget længere, så der også bliver tid til spørgsmål, som jeg vil besvare med den største fornøjelse. Jeg slutter imidlertid ikke uden at nævne to meget vigtige sagsområder, som vi vil prioritere i vores arbejde, og et spørgsmål, som direkte vedrører Europa-Parlamentets virksomhed. Det første angår de retlige og indre anliggender, et område, der efter Amsterdam højst sandsynligt må være blandt de mest lovende, hvad angår udvidelse af EU's virkefelt. Her afventer vi konkrete forslag fra Kommissionen, som kan omsætte tankerne om et område med frihed, sikkerhed og retfærdighed til realiteter, og som kan leve op til de forventninger, der stilles af borgerne til det europæiske projekt på dette punkt. Det andet spørgsmål vedrører fødevaresikkerheden. Vi befinder os i øjeblikket i en særdeles prekær situation i EU, hvor der er skabt et klima af mistillid, der har har fået følger på det interne marked, og som også afspejles negativt i forhold til forbrugernes sikkerhed, ligesom det har påvirket vores eksterne forbindelser. Vi mener, at denne tendens skal vendes. Dertil er det afgørende, at vi på EU-plan formår at skabe harmoniserede rammer omkring vores samarbejde, ikke mindst ved oprettelse af en instans, der kan fungere som formidler af de forskellige nationale forhold. De idéer, som Kommissionen for nylig har fremlagt i sin hvidbog, vil blive viderebehandlet under det portugisiske formandskab, navnlig i form af en redegørelse til fremlæggelse på Rådet i Feira i juni måned. Til slut vil jeg gerne understrege, at det portugisiske formandskab vil se på spørgsmålet om den status, som tilkommer Europa-Parlamentets medlemmer og medarbejdere, da vi mener, at dette spørgsmål skal behandles på en måde, som står i forhold til værdigheden af de hverv, som de, der er tilknyttet denne institution, udøver. Vi vil gøre vores bedste for i dialog med Parlamentet og ved fælles indsats i Rådet at nå frem til en rimelig og retfærdig løsning i denne sag. Disse var, fru formand, ærede medlemmer af Europa-Parlamentet, de væsentligste budskaber, som jeg gerne ville overbringe på den portugisiske regerings vegne nu, hvor det portugisiske formandskab for EU indledes. Jeg står naturligvis til Deres fulde rådighed med de yderligere oplysninger, som De måtte ønske. Jeg takker Dem for Deres opmærksomhed.  Jeg vil gerne takke formanden for Rådet for dette indlæg og giver straks ordet videre til hr. kommissær Patten på vegne af Kommissionen.  Jeg takker hr. Gama for hans yderst tankevækkende og grundige indlæg. Jeg er glad for, at hans besøg i Mellemøsten gik så godt. Jeg er kun ked af, at jeg ikke kunne være sammen med ham, fordi jeg på daværende tidspunkt forsøgte at nå frem til Thessaloniki til genopbygningskontorets første møde. Men jeg må understrege ordet "forsøgte", da jeg tilbragte det meste af mandagen i lufthavnen i München. Jeg vil ikke komme med noget langt indlæg i dag, ikke mindst fordi jeg ikke vil foregribe den tale, som hr. Prodi vil holde her i næste måned. Denne tale vil ikke blot dække det næste halve år, men de næste fem år. Lad mig imidlertid tilslutte mig formandskabet og sige, at Kommissionen naturligvis fortsat vil lægge stor vægt på sit ansvar over for Europa-Parlamentet. Vi støtter også formandskabets bestræbelser på at gøre Ministerrådet mere effektivt. Som Kommission er vi allerede i gang med en større reformbestræbelse, som vi skal drøfte med Europa-Parlamentet i løbet af de nærmeste måneder. Men i dag vil jeg først og fremmest koncentrere mine bemærkninger om spørgsmål, der falder inden for mit område som kommissær for eksterne forbindelser. Formandskabet vil have bredere interesser. Det skal styre første fase af regeringskonferencen. Det skal også følge op på de mange forpligtelser, Det Europæiske Råd i Helsinki og Tampere påtog sig. F.eks. begynder der til februar formelle forhandlinger med de seks ansøgerlande, der for nylig er godkendt. Samtidig må rytmen i forhandlingerne med de andre ansøgerlande opretholdes, og der må fastlægges en strategi forud for Tyrkiets tiltrædelse. På alle disse områder vil Kommissionen arbejde alt det, den kan. Andre væsentlige initiativer vil være Det Europæiske Råd i marts om beskæftigelse, økonomiske reformer og social samhørighed for et Europa med fornyelse og viden, og det har ministeren nævnt. Vi agter at følge op på dette Råd med en handlingsplan, E-Europa for informationssamfundet. På mit eget område peger formandskabet med rette på formulering af den fælles europæiske sikkerheds- og forsvarspolitik som et nøgleområde. Hr. Gama har med rette henledt opmærksomheden på vigtigheden af at slå bro over kløften mellem Europas økonomiske styrke og vores politiske indflydelse, ikke på grund af en postimperial indbildskhed, men fordi vores borgere og hele verden forventer, at vi skal gøre dette. Formandskabet vil påse etableringen af den politiske og sikkerhedspolitiske interimskomité. Jeg har foreslået, at Kommissionen opretter små krisecentre, der kan sætte os i stand til at reagere hurtigere, når det er nødvendigt, særlig med hensyn til at yde hjælp. Kommissionen betragter det også som meget vigtigt, at der etableres en fond til hurtig indgriben, som hurtigt kan give penge til ad hoc-kriseforebyggelse og -krisestyring. Det skulle f.eks. dække hurtig udsendelse af politistyrker og folk, der kan overvåge menneskerettigheder eller valg og støtte til civilt hjælpearbejde, til sikkerhed, til opbygning af institutioner og til reform af medierne samt til oplysningskampagner. På Balkan vil vi fortsat meget stærkt støtte Bernard Kouchner og den FN-ledede administration i Kosovo og udbygge vores forhold til oppositionen i Serbien for at tilskynde til, at man får et nyt regime. Vi vil støtte den demokratiske regering i Montenegro og fortsætte den vanskelige opgave at opbygge et multietnisk Bosnien, idet vi støtter den nye regering i Kroatien og trækker Albanien og Den Tidligere Jugoslaviske Republik Makedonien tættere på Europa. Jeg vil blot sige tre generelle ting. For det første må vi gøre alt, hvad vi kan, for at sikre, at vores begrænsede ressourcer bliver brugt bedst muligt. Jeg har ved tidligere lejligheder talt om den langsomme og ineffektive levering af vores hjælpeprogrammer. Jeg er ved at få ry for at være sygeligt optaget af dette spørgsmål - et ry, som det er mig en ære at have. Enhver, der kommer til mit kontor, vil se, at jeg ofte har bidt i gulvtæppet og vandret op og ned ad væggene i frustration over den lange tid, det tager at få tingene gjort. Det er utåleligt, det må ændres, og det vil ændre sig. Som jeg allerede har sagt, har jeg den ære at arbejde sammen med embedsmænd, der er meget dygtige, men som må arbejde med procedurer, som er elendige. Det er grunden til, at vi har iværksat en revision af gennemførelsen af vores hjælpeprogrammer til tredjelande, og jeg håber at kunne forelægge Dem forslag til ændringer til foråret. Jeg er meget glad for, at De helt klart lægger stor vægt på dette emne. Vi er ved at udforme en ny forordning for vores bistand til Balkan. Hensigten er at simplificere vores procedure og fremskynde hjælpen. Vi vil sammen med Javier Solana aflægge rapport til Det Europæiske Råd i Lissabon om vores politik på Balkan, og hvordan vi kan levere hjælpen på en bedre måde. I mandags blev det europæiske genopbygningskontor startet i Thessaloniki. Det vil spille en afgørende rolle, først i Kosovo og senere formentlig også andre steder. Jeg håber, det vil kunne efterfølge vores task force i Pristina, hvis periode nu er ved at være forbi. Denne styrke har vist, at med den rette ledelse kan Unionen gøre et effektivt og hurtigt stykke arbejde med et minimum af bureaukrati og ved at delegere autoritet til folk på stedet. Når jeg roser dens arbejde, er det ikke et udtryk for tilfredshed med situationen i Kosovo. Der er umådelig meget for os at gøre dér, hvis vi skal leve op til vores løfter og idealer. Der er endnu en ting, som er relevant for spørgsmålet om ressourcer. Medlemsstaterne må være parat til at træffe vanskelige afgørelser om, hvad Unionen kan og ikke kan gøre, og åbent erkende, at de undertiden gør det vanskeligere for Kommissionen at være effektiv på grund af de betingelser, de opstiller for vores arbejde. Det bliver et kritisk år for Rusland med valget af Jeltsins efterfølger. Tjetjenien vil naturligvis spille en stor rolle. Vi vil hele tiden være parat til at ændre vores politik. Kommissionen behøver meget klar vejledning fra medlemsstaterne om, hvordan vi skal bruge de instrumenter, vi har til rådighed: den fælles strategi, partnerskabs- og samarbejdsaftalerne, Tacis, menneskerettigheds- og demokratiprogrammerne, fødevarebistand osv. Vi ser sammen med Rådet på, hvordan vi kan gennemføre de beslutninger, vi er nået frem til i Helsinki. I Mellemøsten kan der være grund til håb. Tempoet for udvikling i den mellemøstlige fredsproces er i den senere tid blevet forøget til trods for tilbageslag i denne uge. Det skal vi snart have en debat om. Lad mig bare sige, at vi er opmærksomme på, at Unionen har og fortsat vil have et større bidrag at yde, og ikke blot ved at vi stikker hånden dybere i de fælles lommer, selvom vores finansielle bidrag har været og fortsat vil være betydeligt. Hvad der nærmere angår os selv, så har vi brug for at puste nyt liv i Barcelona-processen, og jeg ser frem til den konference, der skal organiseres senere på året om samarbejdet mellem EU og Middelhavslandene, ligesom jeg ser frem til topmødet om EU og Afrika. Jeg håber, at vi vil være i stand til at arbejde sammen med formandskabet om at fremme et voksende politisk og økonomisk samarbejde mellem Den Europæiske Union og Asien. Kommissionen vil inden længe fremlægge en meddelelse om Indonesien. Vi håber, at vores drøftelser med Kina om optagelse i WTO vil få et positivt resultat, selvom de er vanskelige. Jeg glæder mig meget over, at vi takket være formandskabets initiativ skal have et topmøde med Indien. Jeg tror, vi bør arbejde for at styrke vores forhold til, hvad der, når alt kommer til alt, er det største demokrati i verden, et land, hvor der ved valg efter valg er flere mennesker, der stemmer ved frie og retfærdige valg end i hele Europa og Nordamerika tilsammen. Europa-Parlamentet har forståeligt nok altid interesseret sig meget for, hvordan Den Europæiske Union støtter menneskerettighederne og demokratiseringen i hele verden, herunder gennem de hundrede millioner euro, der er stillet til rådighed under Europa-initiativet for demokrati og menneskerettigheder. Jeg deler i høj grad denne interesse. Der har fundet mange ændringer sted i de senere år, ikke mindst ved vedtagelsen i af de to menneskerettighedsforordninger. I første halvdel af året agter Kommissionen at vedtage en meddelelse, hvor vi formulerer vores holdning til politikken på dette område, herunder den officielle forvaltning af vores menneskerettigheds- og demokratiseringsprogrammer. Europa-Parlamentet har anmodet den tidligere Kommission om at vurdere Den Europæiske Unions deltagelse i udsendelse af observatører ved valg i de senere år - en erfaring, der bedst kan beskrives som "blandet". Som svar på denne anmodning og det ændrede juridiske og budgetmæssige miljø, der er tilvejebragt med de nye forordninger, agter Kommissionen inden påske at vedtage en meddelelse, hvori der formuleres nogle forslag til rationalisering og forbedring af vores aktiviteter med hensyn til observatører ved og bistand til valg. Det ved jeg vil være et spørgsmål, der i særlig grad vil optage Europa-Parlamentet. Det bliver helt klart et travlt halvår, en periode, hvor jeg håber, at vi vil kunne gøre en forskel. Jeg ser frem til samarbejdet med de ærede medlemmer og med det nye formandskab, som jeg komplimenterer for deres program. Jeg ser frem til at arbejde sammen med dem om at nå dette mål.  Fru formand, hr. formand for Rådet, hr. kommissær Patten, kære kolleger, både formanden for Rådet og kommissær Patten har talt om nødvendigheden af et godt samarbejde mellem institutionerne. Jeg vil meget kraftigt støtte dette og kan på PPE-DE-gruppens vegne sige, at vi ønsker et så tæt samarbejde med Rådets formandskab som muligt. Med Kommissionen har vi det generelt, og de gode kontakter er også begyndt. Jeg håber, at vi under det seks måneder lange portugisiske formandskab fortsat plejer disse kontakter og dette samarbejde, så vi i sidste ende sammen opnår et godt resultat. For hvis De får succes under Deres formandskab, er det vores fælles succes, Europas succes. Derfor lad os arbejde godt og tæt sammen. Hr. formand for Rådet, det er anden gang, at Portugal har formandskabet. Vi har stor tillid til Dem, men De skal være ambitiøs! Det største projekt, der skal løbe af stabelen under Deres formandskab, er regeringskonferencen. Vi opfordrer Dem på det kraftigste til at yde Deres bidrag til, at vi kommer ud over de tre såkaldte leftovers fra Amsterdam, at vi fastsætter et ambitiøst handlingsprogram. Vær parat - det opfordrer vi Dem til - til under Deres formandskab at komme med forslag, hvilket topmødet i Helsinki udtrykkeligt bemyndigede Dem til, således at vi kommer ud over de tre emneområder eller såkaldte leftovers fra Amsterdam, for det er ikke tilstrækkeligt blot at gennemføre disse tre leftovers for at kunne kalde den kommende regeringskonference en succes. Derfor må vi komme videre, og jeg vil opfordre Dem til at gøre brug af Deres ret til at fremlægge nye forslag på regeringskonferencen.  Jeg vil ikke komme ind på enkelthederne nu, selvom det er meget fristende. Men det er forbeholdt debatterne, og kollegerne Dimitrakopoulos og Leinen har jo fremlagt en betænkning, hvis generelle holdning også er vores holdning. Vær derfor ambitiøs. En ting må vi dog insistere på. Topmødet i Helsinki har i relation til Europa-Parlamentet talt om de to iagttagere. Jeg beder Dem høfligt om, at De i forbindelse med den praktiske afvikling af konferencen gør alt for, at de to repræsentanter fra Europa-Parlamentet også er ligeværdige repræsentanter på denne konference i det omfang, det er muligt, og bliver udstyret med de nødvendige, også tekniske arbejdsmuligheder, så Europa-Parlamentet også kan blive hørt på regeringskonferencen i tilstrækkeligt omfang. Det anmoder jeg Dem indtrængende om. Vi vil også måle Deres formandskab på, i hvilket omfang de får ført disse tanker ud i livet. Vi takker også Kommissionen for, at kommissionsformand Prodi støttede de forslag, som vores formand, Nicole Fontaine, fremsatte i den anledning vedrørende et bredt tiltag på regeringskonferencen og en kompetent repræsentation også af de to repræsentanter fra Europa-Parlamentet. Under det portugisiske formandskab genoptages forhandlingerne med seks stater, fem centraleuropæiske lande og Cypern. PPE-DE-gruppen har hele tiden forlangt, at Centraleuropa bliver betragtet som en enhed, og vi håber, at der i de kommende måneder opnås fremskridt ved forhandlingerne, som jo er meget vanskelige. Vi vil også bede Dem om at give spørgsmålene om indre sikkerhed, som jo ikke blot er meget vigtige i sig selv, men også for accepten i Den Europæiske Unions stater er et meget vigtigt punkt for udvidelsen, en høj prioritering på det europæiske kontinent. De er kommet med en kort bemærkning vedrørende Tyrkiet. Europa-Parlamentet har taget Tyrkiets kandidatstatus, som blev vedtaget i Helsinki, til efterretning. Men vi beder nu også om, at der i den konkrete udformning af relationerne til Tyrkiet anvendes samme målestok som for de centraleuropæiske stater. For at nævne et eksempel: Når der findes en ungarsk minoritet i Slovakiet og Rumænien, og vi holder fast i, at denne skal bevare sin identitet, så forventer vi det samme af Tyrkiet, når det drejer sig om behandlingen af det kurdiske spørgsmål. Her ønsker vi at se fremskridt, således at der værnes om etniske minoriteters identitet i Tyrkiet, og vi beder Dem om at tage de nødvendige initiativer. For så vidt angår Rusland, har vi brug for stabilitet på det europæiske kontinent. Sikkerheden på vores kontinent vil i vid udstrækning afhænge af, hvordan stabiliteten i Rusland vil være. Men det må ikke føre til, at vi tier over for bestemte hændelser. Hr. formand for Rådet, vi har en forpligtelse til nu i forbindelse med hændelserne i Tjetjenien at løfte vores stemme højt og sige til Rusland, at det, hvis det fortsætter på den måde, fjerner sig fra det europæiske kontinents værdier om menneskeværdighed og menneskerettigheder. De skal ikke være for diplomatisk, når det drejer sig om at udtrykke vores betænkeligheder over for Rusland og menneskerettighederne i Tjetjenien. Vi må løfte vores stemme. Hr. kommissær Patten har med rette talt om Middelhavslandene. Vores gruppe er enige om, at relationerne til Middelhavslandene, situationen i Nordafrika og i Mellemøsten er af lige så stor betydning for Den Europæiske Union som udviklingen i det centrale og østlige Europa. Det prioriterer vi højt og ønsker en dialog mellem kulturerne. Men vi beder også om ikke at være for hurtig med at invitere visse personligheder fra Middelhavsregionen til Bruxelles. Man bør overveje, om en sådan invitation ikke først bør gives ved slutningen af fredsprocessen. Det vil jeg dog ikke komme nærmere ind på her. Afslutningsvis vil jeg sige, at vi med glæde har konstateret, at De har udtalt Dem for medlemsstatutten. Parlamentet har fremlagt et forslag, der ikke kommer fra vores gruppe, men fra kollega Rothley, som vi støtter kraftigt. Vi ønsker en retfærdig og ensartet status for alle medlemmer af Europa-Parlamentet og ønsker derigennem at bevare medlemmernes værdighed - jeg bifalder kraftigt, det De har sagt hertil - men det skal være en fællesstatut, der gælder for alle medlemmer af Europa-Parlamentet. Hvis De får sat det i værk og også de andre programpunkter, hvis De får succes - hvilket vi ønsker Dem, det er ikke noget partipolitisk spørgsmål - så er det en succes for Europa og for os alle, for stabiliteten, sikkerheden og demokratiet på vores kontinent. PPE-DE-gruppen ønsker Dem således held og lykke!  Fru formand, hr. minister Jaime Gama, hr. formand for Rådet, hr. kommissær, ærede medlemmer, på vegne af Den Socialdemokratiske Gruppe vil jeg gerne byde Dem velkommen, takke Dem for Deres indlæg og for præsentationen af det portugisiske formandskabs program og meddele Dem, at for vores vedkommende er samarbejdet med Rådet - og for den sags skyld også med Kommissionen, men i denne sammenhæng med Rådet - ikke et samarbejde, der kun finder sted, blot fordi det er et institutionelt krav. Det er et samarbejde, der også ligger i vores tilslutning til indholdet af det program, som det portugisiske formandskab har præsenteret. Dette program afspejler efter vores opfattelse afbalancerede og ambitiøse visioner om, hvad EU skal være i forhold til de udfordringer, som det står over for. Det udadrettede synspunkt finder udtryk i form af en politisk strategi, der satser på forbindelser med forskellige lande og regioner i verden, idet jeg særlig fremhæver forståelsen af det, der er under udvikling i Latinamerika og i MERCOSUR , men også den prioritet, som programmet giver udvidelsen og behovet for en uddybet forsvars- og udenrigspolitik for EU. Samtidig med, at formandskabets program indeholder disse velformulerede visioner, prioriterer det også europæernes egne spørgsmål højt og formandskabets bestræbelser for at besvare dem. Det er de spørgmål, som de lande, der udgør EU, stiller, hvor området med frihed, sikkerhed og retfærdighed, men også fødevaresikkerhed, forbrugerbeskyttelse og miljøspørgsmål set i et perspektiv, hvor udviklingen bæres af dem selv og ikke af andre, er punkter, der er sat højt på dagsordenen. Blandt alle disse spørgsmål er der, hr. minister, især ét, som fortjener vores bifald, og det er de bestræbelser, som det portugisiske formandskab giver udtryk for vedrørerende de sociale og beskæftigelsesmæssige forhold. Det portugisiske formandskab har ikke begrænset sig til at indføje arven efter de foregående råd i sit program. Det har truffet et valg. Det har ønsket at sætte et aftryk, og et aftryk, der for os socialdemokrater, og jeg er sikker på også for hovedparten af Europa-Parlamentets medlemmer, er et vigtigt aftryk: EU skal ikke kun være dynamisk og konkurrencedygtigt på verdensmarkedet, men skal - især - være tro mod sin civilisations værdier og forsvare den europæiske sociale model. Disse visioner om konkurrencedygtighed baseret på fornyelse og viden er måske ved indgangen til det nye årtusinde den bedste tribut, som man kan yde Europas grundlæggere og EU's virkelige solidaritetsprojekt. Den måde, hvorpå dokumentet blev fremlagt sidste uge af formanden for Rådet, og den måde, hvorpå det er udarbejdet, får mig med glæde til at bemærke, at dette punkt ikke blot har prioritet for formandskabet, men også kan blive EU's målsætning i de nærmeste år. Derfor vores bifald over valget af denne prioritering og vores beredvillighed til at samarbejde om styrkelsen af den og om, at den faktisk kommer til at bevæge sig fra ord til handling. Det andet spørgsmål vedrører regeringskonferencen, som hr. Poettering allerede har omtalt. Europa-Parlamentet blev dybt skuffet over de beslutninger, som Rådet i Helsinki nåede frem til. Skuffet over den måde, som Rådet ser på Europa-Parlamentet på, og skuffet over det, der stod på dagsordenen. Hvad angår reform af traktaten, bliver Europa-Parlamentet henvist til en tilskuerrolle ved regeringskonferencen. Vi har meninger, vi har arbejdsevne, vi har erfaring, vi vil gerne bidrage med denne erfaring til Europas og EU's fortsatte udvikling, både i dybden og i bredden, og både med hensyn til dagsordenen og indholdet. Det drejer sig ikke om hverken en grille eller om stædighed fra Europa-Parlamentets side. Vi mener, at der ikke kan være regeringskonference hvert år, og at der nu er en lejlighed til, at vi kan behandle nogle spørgsmål - ikke alle, ikke til at lave hele reformen, men behandle nogle spørgsmål - på denne dagsorden. Spørgsmål som forsvarspolitikken og de borgerrettigheder, der måske behandles sideløbende, i konventionen om charteret for de grundlæggende rettigheder, og spørgsmålet om den europæiske offentlige anklager er emner, der efter vores opfattelse kunne være punkter på denne dagsorden sammen med andre, som skal behandles mere detaljeret. Det glæder mig derfor at konstatere, at formandskabets erklæring siger, at det går ind for en substantiel dagsorden. Vi kan kalde den substantiel, vi kan kalde den global, vi kan kalde den mere indholdsrig, men det glæder mig at konstatere, at det portugisiske formandskab med ministerens ord oprigtigt er parat til sammen med Europa-Parlamentet at overtale de andre regeringer til at tage flere punkter med på dagsordenen. Denne indsats må man imidlertid ikke kun forlange af det portugisiske formandskab. Hver enkelt af os, i hvert vores land, hver enkelt af os over for vores kolleger i de nationale parlamenter er ansvarlige for at overtale de andre regeringer, så vi kan nå frem til en fælles opfattelse i denne sag. Det spørgsmål, som jeg gerne vil stille Dem, hr. minister, er, om det portugisiske formandskab, hvis der sker fremskridt, og hvis Europa-Parlamentet giver udtryk for sin holdning, inden regeringskonferencen åbner den februar, allerede på Det Europæiske Råds ekstraordinære møde i Lissabon agter at fremlægge forslag til den nye regeringskonferences dagsorden. Hr. formand for Rådet, jeg ønsker Dem alt muligt held. Deres opgave er slet ikke let. Det portugisiske formandskabs program er, som hr. Barón Crespo sagde det, meget ambitiøst, men som en portugisisk digter engang skrev: "Når et menneske drømmer, springer verden op og går fremad", og det er, når der er store ambitioner, at man kan tage skridt, hvor små de end måtte være, i retning af et EU, der er mere solidt, mere solidarisk og - frem for alt - mere indholdsrigt for alle dets borgere.  Fru formand, hr. formand for Rådet, hr. kommissær, jeg vil gerne benytte denne lejlighed til på ELDR-gruppens vegne at komme med tre forslag til det nye formandskab. Lad mig for det første med hensyn til udvidelsen sige, at vi glæder os meget over ændringen i, hvad jeg ville beskrive som "stemningsmusikken" og de politiske ambitioner med hensyn til udvidelsesdebatten. Det er blevet bekræftet i Helsinki, og det er nu op til formandskabet at fremme denne sag. For de ansøgerlande, der allerede er langt fremme i forhandlingerne, er det klart, at vi nærmer os de mere kritiske og vanskelige dele af forhandlingsprocessen, og for dem, der lige har fået grønt lys i Helsinki, må vi begynde på dette arbejde. I denne forbindelse er det vigtigt at erkende og tage fat på nogle af de elementer, der klart viser sig med hensyn til den offentlige mening og debat. Det er klart i nogle af ansøgerlandene, at offentlighedens tilslutning til det europæiske projekt i nogen grad er vigende. Det er vigtigt, at vi erkender dette og tager fat på det politisk. Der er i nogle tilfælde vidnesbyrd om opkomsten af en indstilling, der siger "dem og os", og det må vi tage fat på. Jeg vil gerne foreslå formandskabet, at De ud over de sædvanlige diplomatiske kanaler, hvorigennem De i Deres handlingsprogram er forpligtet til at rådspørge ansøgerlandene om deres perspektiver og regeringskonferencen, bør overveje at bruge den europæiske konference som en mekanisme og en metode til offentligt at høre og indgå i en dialog med ansøgerlandene om deres synspunkter. Det vil vi foreslå som et middel til på højeste politiske plan at tilkendegive, at vi agter alle ansøgerlandene lige højt. Det er efter min gruppes opfattelse at være og at ses at være engageret i at skabe et partnerskabets Europa og ikke et Europa gennem diktat. Vi må finde mekanismer, hvorved dette hen ad vejen klart kan slås fast i ansøgernes bevidsthed. Det andet punkt, jeg gerne vil nævne, er regeringskonferencen. Der påhviler Dem den yderst vigtige opgave at udarbejde dagsordenen og afvikle konferencen, noget som jeg er bange for af og til kan være et temmelig utaknemmeligt og vanskeligt hverv. Det er klart, at konferencen er forpligtet til at se på det, der ikke blev nået i Amsterdam. Det er helt klart nødvendigt, men efter min opfattelse er det ikke nok til en tilstrækkelig ambitiøs dagsorden, og jeg er enig med de kolleger, der har haft ordet her i dag. Man kunne næsten føle den kølige brise gennem den dør, der i Helsinki lukkede sig for spørgsmålet om yderligere ambitioner, men i konklusionerne blev døren lige akkurat holdt på klem. Hr. rådsformand, jeg vil anmode Dem om at plante en fod i denne åbne dør og presse på for en mere ambitiøs dagsorden. Det er yderst vigtigt, at vi nu gennem denne regeringskonference benytter lejligheden til at forsøge at få lidt sjæl tilbage i Europa. Det er helt klart, at den nuværende konstruktion af traktaterne ikke på meningsfuld og tilgængelig måde imødekommer forhåbningerne i dagens Europa. Den nuværende traktat fastslår ikke på en klar og for almindelige mennesker forståelig måde, hvordan det hele fungerer. Vi må blive bedre til at forklare dette ved at bygge det ind i selve basisdokumenterne, og jeg opfordrer Dem til at tage det op igen. Det var måske for tidligt at sige "ja" til en ambitiøs dagsorden i Helsinki. Det vil være for tidligt at sige "nej" i dag. Gå tilbage igen, og se på det, så vil De have Europa-Parlamentets støtte. Jeg glæder mig meget over, at De har forpligtet Dem til at støtte idéen om et Europa med fornyelse og viden, og jeg ser frem til at bidrage til denne debat i Europa-Parlamentet og direkte over for formandskabet. Vi har gjort meget arbejde sammen med USA om en digital dialog, i øjeblikket særlig for så vidt angår fortrolighed af dataoverførsler, men vi har ikke fået noget resultat. Vi har en parlamentarisk forsamling mellem Europa-Parlamentet og USA's Kongres. Vi har regelmæssige topmøder mellem Rådet og USA, og vi har en svindende mulighed for sammen med en regering, der er på vej ud, at få afsluttet nogle af disse sager. Jeg vil opfordre Dem, hr. rådsformand, til at tage fat på denne dagsorden og drive den transatlantiske digitale dialog hen imod præcise og hurtige afslutninger og ikke lade den sejle, så den senere skal tages op igen med en ny regering. Der er reelle muligheder nu, og De kan få det slået fast som en del af Deres forpligtelse over for et Europa med fornyelse. Gør det! Vi ønsker Dem held og lykke.  Hr. formand for Rådet, De overtager som ved et lykketræf en kalender, der rummer et særdeles stort ansvar, nemlig gennemførelsen af en regeringskonference, der ganske enkelt er altafgørende for Europas fremtid. De skal endvidere - og det er det andet emne, jeg vil komme ind på - stå i spidsen for en konference om beskæftigelse og økonomisk og social samhørighed, der, som alle ved, er af stor betydning. For så vidt angår regeringskonferencen, vil jeg gerne have lov til at fremsætte min gruppes holdning og forslag. Allerførst et par ord om indholdet. De kolleger, der har haft ordet, har med god grund påpeget utilstrækkeligheden af det, der skete i Helsinki. En så mager dagsorden kan vi ikke acceptere. Vi har et klart ønske om, at mindst fire konkrete punkter opføres på dagsordenen: Den juridiske status for pagten om de grundlæggende rettigheder og dens betydning for statsborgerskabet; det styrkede samarbejde, en afgørende mekanisme; den progressive integration af udenrigs- og sikkerhedspolitikken med særlig vægt på undgåelse af konflikter inden for rammerne af EU; og endelig revisionen af den forældede EURATOM-traktat, som skal integreres i unionstraktaten, og hvis målsætninger skal revideres. Dernæst metoden. Den regeringsbaserede fremgangsmåde har klart påvist sine mangler - det har den i øvrigt gjort længe - som følge af reglen om enstemmighed. Rådet har fejlagtigt valgt ikke at ændre sin metode. Det er vi skuffede over, men hvis Rådet vil gøre sin påstand om, at man ønsker en mere demokratisk og stærk Union, troværdig, er det mindste krav, at Europa-Parlamentet - og de nationale parlamenter - indlemmes i videst muligt omfang. Europa-Parlamentet skal indlemmes på lige fod med Kommissionen, for vi er de to institutioner, der har en fællesskabsvision, og det ville være logisk, at Parlamentet fik mulighed for at afgive en samstemmende udtalelse ved forhandlingernes afslutning. Medmindre dette sker, frygter jeg ligesom andre kolleger, at grøften mellem den offentlige mening og de europæiske institutioner bliver større. I Seattle var vi vidne til en vigtig proces, en stærk reaktion fra det civile samfund over for en verdensomspændende institution, som folk ikke forstår, og hvis eksistens opfattes som værende en trussel mod samfundet som helhed. Vi skal passe på, at Den Europæiske Union ikke lider samme skæbne - det ville jeg personligt være ked af. De indleder snart en rundtur til hovedstæderne med henblik på at overbevise Deres kolleger om, at dagsordenen bør udvides, og at metoden bør ændres. Vi afventer resultaterne af Deres handlinger, inden vi udtaler os om regeringskonferencens fremtid. Endelig vil jeg gerne komme nærmere ind på et punkt, der efter min mening ikke får tilstrækkelig opmærksomhed, nemlig det nærmest ufravigelige krav om, at denne konference skal blive en succes, hvis ikke Den Europæiske Union skal låses definitivt fast. Jeg tænker på et emne, der ligger os alle på sinde, nemlig skatterne. Gennem flere år har vi på grund af reglen om enstemmighed været ude af stand til at tage ambitiøse skattemæssige beslutninger med hensyn til miljøet. Dette leder mig videre til det næste punkt i mit indlæg, nemlig beskæftigelsen, da denne type skatter også har en jobskabende virkning. På beskæftigelsestopmødet talte man om nyskabelse, hvilket alle er for. Selvom nyskabelse uden tvivl er fremmende for konkurrencedygtigheden, må den mindre fantastiske og mere foruroligende virkelighed ikke skjules. Ofte spiller nyskabelse en vigtig rolle, men konkurrencedygtigheden opnås af og til via tvivlsomme mekanismer: forværrelse - til tider alvorlig - af arbejdsforholdene i Europa, risikoforøgelse, forværrelse af miljøsituationen og almindeligt stress. Dette er ikke tomme ord. En nylig rapport fra Europafonden i Dublin påviser, at arbejdsforholdene er dårlige eller forværres for et stort antal arbejdere. Med hensyn til miljøet peger -rapporten fra Det Europæiske Miljøagentur på, at status for ud af vurderede parametre er enten status quo eller for nedadgående. I øvrigt er olietankeren Erikas forlis et godt eksempel på, at en økonomisk sektors konkurrencedygtighed kan opnås på bekostning af arbejdsforholdene, risiciene og miljøet. Jeg tror, at tiden er inde til at revidere en række nuværende paradigmer, og beklager, at dette ikke fremgår mere klart af Deres dokument. Jeg mener eksempelvis godt, at nyskabelse kan gå side om side med en forøgelse - ikke af arbejdskraftens produktivitet, men af produktiviteten af de sjældne ressourcer og de ressourcer, der ikke gendannes. Det er en gylden vej, ikke blot for den varige udvikling, men også for skabelsen af mere stabile, mere sikre og mindre stressende arbejdspladser med bedre fremtidsudsigter. Vi er nu nået tilbage til udgangspunktet for mit indlæg. Alt dette kan kun ske, hvis vi lægger de europæiske institutioners arbejde om, og det er i virkeligheden denne målsætning, der skal satses på.  Fru formand, hr. formand for Rådet, jeg vil gerne hilse det portugisiske formandskab og også bekræfte, at vi med største opmærksomhed vil følge de veje, som man vælger, hvad angår de vigtigste spørgsmål og dette formandskabs prioriteter. Det vil vi gøre, hvad enten det drejer sig om udvidelsen og revisionen af traktaterne, Lomé-konventionens fremtid og det euroafrikanske topmøde eller beskæftigelsesproblemerne og spørgsmålet om anden og tredje søjle. Og det vil vi gøre ikke mindst på grund af den ængstelse, som nogle af disse spørgsmål vækker hos os, eller, om man vil, på grund af den måde, som de bliver behandlet på. Det gælder udvidelsen, hvis virkeliggørelse vi ikke har nogen principielle indvendinger imod, men hvis konkrete implementering vi betragter som uansvarlig, hvis den kommer til at ske uden nogen som helst forudgående grundig analyse af de forskellige konsekvenser, som den vil få, og de måder, som disse konsekvenser kan imødegås på. Hertil kommer en forstærket ængstelse i forhold til overvejelserne om Tyrkiet som ansøgerland, når vi stadig er vidne til, at dette lands regering overhovedet ikke viser sig indstillet på at behandle det kurdiske problem på anstændig vis eller til at afslutte besættelsen af Cypern. Også revisionen af traktaterne vækker alvorlige bekymringer. Ikke så meget, fordi der skal ske en tilpasning af dem på grund af udvidelsen, men fordi vi frygter, at man med denne tilpasning som påskud falder for fristelsen til at begå den utilgivelige fejl, det er at gå videre i retning af politiske styrelser for EU. Hvad angår Afrika, er det med en blanding af tilfredshed og en vis uro, at vi modtager meddelelsen - som dog ikke her er blevet bekræftet af formandskabet - om, at dørene igen står åbne for det topmøde, som er blevet annonceret. Tilfredshed, fordi vi altid har ment, at det er både nødvendigt og betimeligt at afholde et sådant møde, ikke mindst hvis det sigter mod at sætte et virkeligt samarbejde i gang mellem de to kontinenter inden for passende rammer, men også fordi vi altid har haft den opfattelse, at der skulle gøres alt for, at dette kunne blive til virkelighed. Imidlertid er det som sagt også med en vis uro, eftersom vi synes, at der er meget kort tid til april, hvor topmødet skal foregå, hvilket gør en ordentlig forberedelse vanskelig og måske ligefrem selve gennemførelsen af mødet umulig. Vi har i denne sammenhæng bemærket os formandskabets nylige erklæring om Angola. Skønt Rådet er sent ude, mener vi, at det går i den rigtige retning, om end vi ikke mindst ud fra de holdninger, der er kommet til udtryk i Europa-Parlamentet og i det paritetiske udvalg, havde forventet en langt klarere fordømmelse af UNITA på baggrund af det uomtvistelige ansvar, som denne organisation har for den forfærdelige situation, der hersker i Angola. Lige så meget - eller mere - end udviklingen i nogle af de temaer, som der er fokus på i det næste halvår, bekymrer det os, at nogle af de spørgsmål, som vi virkelig mener har betydning, ikke er blandt det portugisiske formandskabs prioriteter. Den økonomiske og sociale samhørighed er ved at blive glemt, ja, næsten lagt for had inden for EU, og det gør derfor ondt at konstatere, at heller ikke det portugisiske formandskab nu mener, at samhørigheden skal styrkes, og dét fra et land, der er blandt de relativt mindre udviklede. Det høje antal sofavælgere ved de seneste valg til Europa-Parlamentet har bekræftet det store demokratiske underskud og den mærkbare afstand, som borgerne lægger til de herskende nyliberale retningslinjer. På trods heraf og på trods af, at vi står foran en ændring af traktaterne, er der slet ikke udsigt til nogen institutionelle ændringer, der fjerner dette underskud. Alligevel insisterer man på disse retningslinjer samtidig med, at man ikke bekymrer sig om at sætte ind med effektiv arbejdsløshedsbekæmpelse og jobskabelse, der lige præcis er spørgsmål, der virkelig optager borgerne. At gennemføre et ekstraordinært topmøde med en pompøs betegnelse beroliger os ikke, for der har jo allerede været flere topmøder om beskæftigelsesproblemet, uden at man af den grund har set nogen som helst tegn på, at man vil ændre den herskende monetaristiske politik. Fordi de opstillede mål og frister er så vage, og fordi de ambitioner, som man hævder at have, står i et så grelt modsætningforhold hertil, forekommer det os mere, at vi står over for et simpelt røgslør end til en begivenhed, hvor der består reelle hensigter om afgørende at lave om på status quo i EU. Hr. rådsformand, i dag kan vi læse det fremlagte program og de intentioner, som fremgår af det, men til juli vil vi nøje kunne foretage en afsluttende og samlet vurdering af det portugisiske formandskab, og dét vil vi ikke undlade at gøre.  Fru formand, hr. minister og formand for Rådet, hr. kommissær, kære kolleger, det skiftende formandskab er en af de mest karakteristiske sider ved EU. Hvert halvår er det, som om vi alle står over for en ny begyndelse, men alligevel i erindring om den samme ånd, altid den samme ånd, hverken mere eller mindre. De linjer, der har bragt os dertil, hvor vi befinder os nu, og hvor vi virkeliggør det, der var utænkeligt for år siden, er de samme grundlæggende linjer - præcis disse og ikke andre, som vi måtte udtænke - som vil kunne bringe disse og andre kommende forenede stater i det samme Europa endnu videre. Følelsen af ny begyndelse er selvfølgelig i vid udstrækning en illusion. Kontinuiteten i sagsbehandlingen ville ikke kunne fungere med et forskelligt Europa hvert halve år, men det er et redskab, der frisker op på grund af den nye tilgang til tingene, og som minder os om det, vi er: et Europa af samarbejdende stater, et nationernes Europa. Jeg håber, at den portugisiske regerings forventninger går i opfyldelse om en kreativ og varig fusion af Luxembourg-, Cardiff- og Köln-procedurerne, om forbindelserne med Afrika eller med hensyn til fremskridt på moderniseringsfronten - informationssamfundet og digitalt tv - og hvad angår opmærksomhed om de fjerntliggende regioner. Jeg antager, at den nok vil gå længst, hvad angår den fremtidsrettede konsolidering af den sociale og økonomiske samhørighed, traktaternes centrale mål, der langtfra er nået, og som også er det, der mest tiltrækker ansøgerlandene. Med hensyn til regeringskonferencens afsæt anbefaler vi omtanke og realisme. Det spørgsmål, som den europæiske debat drejer sig om i dag, er deltagelse, nemlig befolkningernes effektive deltagelse, en tilpasning af tempoet til den offentlige menings virkelige følelser i de forskellige lande. Disse følelser har flere gange vist sig i den lave deltagelse i de europæiske valg. Det er et problem, der ikke drager Europa-Parlamentets legitimitet i tvivl, men som dog tilråder os alle at udvise demokratisk ydmyghed og at være tilbageholdende med hensyn til ønskerne om ændringer i unionens natur eller i traktaternes struktur og balance. Snarere end at lave om på alting skal vi forbedre det, vi er, ved at begynde lige her, i Parlamentet, med den måde, hvorpå vi diskuterer, hvorpå vi stemmer, hvorpå vi meddeler os, hvorpå vi kommunikerer, og den måde, hvorpå vi forholder os til kollegerne i de nationale parlamenter, hvilket også tilråder en vis beskedenhed. Derfor tilslutter jeg mig ikke forlydenderne om, at Parlamentets udtalelse kunne lade vente på sig som reaktion på et angiveligt underskud i status. Det ville være en alvorlig uansvarlighed, og det er ikke dér, problemet ligger. Da det jo drejer sig om revisionen af traktaterme, er problemet derimod underskuddet i de nationale parlamenters forudgående deltagelse, et punkt, hvor vi med interesse vil følge linjerne i formandskabets program. Problemet hér er, at der kun er to observatører fra de to største politiske grupper i stedet for en fra hver konstitueret gruppe. Problemet med deltagelse løses ved at øge deltagelsen, ikke ved at insistere på mere af det samme Dupont og Dupont. Jeg vil ikke slutte uden to nødvendige bemærkninger til hændelser for nylig. I dag vil jeg ikke som portugiser til portugiser fremføre det som kritik, men som en saglig uenighed. For det første uenighed i beslutningen om ikke at forlænge forbuddet mod salg af våben til Indonesien. Det er en uheldig beslutning, særdeles ubetimelig. Det ser ud, som om vi allerede har glemt de døde, som man endnu graver op i Østtimor, den usikkerhed, der stadig hersker derude, og de indonesiske militærmyndigheders kyniske dobbeltspil. Der sket det, som vi altid har fundet kritisabelt: en fuldstændig skrøbelig beslutning, der blot gælder for en periode, i stedet for at være bundet til klare betingelser. For det andet uenighed også med hensyn til den nylige erklæring om Angola. Det er endnu en uheldig disposition. Partisk, ikke afbalanceret og til ingen nytte som bidrag til en løsning af den langvarige tragiske konflikt. UNITA's handlinger i de seneste år fortjener heller ikke vores tilslutning, men dét betyder ikke, at man skal vælge krigens vej, at man skal ignorere de særdeles alvorlige anklager om en uigennemskuelig krigsøkonomi, der rammer selve den angolanske stat, at man tager parti for den ene side, at man deltager eller ligefrem samarbejder i udplyndringen af ressourcerne til ulykke for et folk, der har været offer for en krig, som har varet i årtier, og at man leverer argumenter til kritikken af den uacceptable partiskhed, som udenforstående udviser. For Angola kan der kun være ét mål: fred. Midlerne kan også kun være ét: fred. Og der kun kan være én slags tale: humanitær radikalisme. De lidelser, som de underkaster det angolanske folk, har ingen af de krigsførende ret til. Sådan er det ikke! Bortset fra denne nødvendige parentes ønsker jeg det portugisiske formandskab alt mulig held og lykke.  Hr. Gama, vi glæder os over Deres formandskab, der markerer indgangen til det ny årtusinde, da De i Bruxelles, med de aktuelle begivenheder i Timor og Macao i baghovedet, vil præsentere Europas mulige skæbne: at have været og ikke længere være. Som følge af kalenderens tilfældigheder har De fået tildelt en rolle, som De kender godt, eftersom også Deres navnebroder Vasco da Gama var en stor opdagelsesrejsende. De skal bane vejen til regeringskonferencen, men først er der de resterende sager som f.eks. samarbejdsaftalen med Sydafrika og særaftalen om vin. Sydafrikanerne kopierer portvin, ouzo, grappa og sherry, og de vil ikke overholde deres forpligtelser. Hvad vil De gøre ved det? Blandt de øvrige resterende sager er der euroen. Euroen fungerer som fælles valuta. Hvorfor ændre på noget, der virker? Overgangsperioden opretholdes, for så vidt angår momsen - hvorfor ikke gøre det samme med euroen? Blandt de nye sager er der det sociale beskæftigelsestopmøde i marts. Hvis ikke vi tager fat på internationaliseringens, immigrationens og skatternes overdrivelser, kan vi ikke løse dette problem, medmindre Fatima udretter et mirakel. Hvad vil De gøre her? Derefter er der regeringskonferencen. Vi afventer med bange anelser konferencens resultater, især eftersom nogle er på afveje og ønsker at etablere en europæisk offentlig anklagemyndighed. De vil sætte retfærdigheden i højsædet. Sid Ahmed Rezala opholder sig hos Dem - morderen, som Frankrig lod slippe ud, som Spanien satte på fri fod, og som for øjeblikket befinder sig i Deres land. Vi får se, hvad De har tænkt Dem at gøre ved ham. Endelig er der åbningen mod øst. Set vestfra begynder Europa hos Dem. Hvor langt går Europa østpå? Til den iranske grænse, til Kaukasus, fra Lissabon til Moskva? Sørg for at stille de rigtige spørgsmål om disse punkter, hr. Gama. Vi får så se, om Deres franske socialistkammerater, der skal afløse Dem, kan komme med de rigtige svar.  Fru formand, der er nu en køreplan for mere Union, men det, vi har behov for, er en køreplan for mere demokrati. Den februar vil Portugal fremlægge et forslag til dagsorden for regeringskonferencen. Den februar åbner konferencen. Den februar mødes udenrigsministrene, og derefter mødes de så hver måned for at diskutere i hvert fald fem vigtige emner. For det første er der spørgsmålet om flertalsbeslutninger. På hvor mange af de områder, hvor vi i dag har enstemmighed, vil der fremover være flertalsbeslutninger, så demokratierne i vores medlemslande kan stemmes ned af ministre og embedsmænd bag lukkede døre i Bruxelles? Så er der for det andet Kommissionens sammensætning. Der vil nok fortsat være en kommissær for hvert land, men de små lande vil oftest få en junior-portefølje. For det tredje er der stemmevægtene i Ministerrådet, Parlamentets sammensætning og Domstolen. De fem største lande får måske % flere stemmer i Rådet, selvom alle jo mister lige meget ved udvidelsen. For det fjerde vil der være det forstærkede samarbejde. Portugal og andre føderalistiske lande vil presse på, for at et flertal af medlemslandene kan udbygge samarbejdet, selvom nogle lande skulle være imod, og heri ligger der reelt en afskaffelse af vetoretten i vigtige sager. For det femte er der en restafdeling, som vil handle om alt det, som medlemslandene indsender, og på topmødet i juni i Porto vil man så kunne udvide dagsordenen for det, der blev besluttet på topmødet i Helsinki. Det vil alt sammen ende med en ny unionstraktat, som skal afløse Amsterdam-traktaten inden år Den vil blive vedtaget i Nice den december i år, men den bliver næppe nice, medmindre vælgerne blander kortene på ny. Det vil vi gerne opfordre til fra Demokratiernes og Mangfoldighedens Europa, som er min gruppe her i Parlamentet, og fra vores fælles intergruppe med meningsfæller, som hedder SOS Demokrati, for det er SOS Demokrati, der er brug for, og ikke mere bureaukratmagt i Bruxelles.  Hr. formand, jeg vil først og fremmest takke hr. formand for Rådet mange gange for hans principerklæringer frem for alt med hensyn til Europa-Parlamentets deltagelse. Han står uden tvivl over for en vanskelig opgave, og han vil - således som formandskabet er indrettet - næppe kunne høste frugten af sit arbejde. Hvis jeg begrænser mig til problemet om regeringskonferencen, viser alene diskussionen om dagsordenens omfang, hvor store meningsforskelle der er mellem medlemsstaterne. Med fare for at gentage mig selv og vel vidende, at jeg således går imod flertallet af Parlamentets medlemmer, mener jeg fortsat, at Rådets beskedenhed fra Helsinki var rigtig. Vi har jo alle oplevet, hvordan man før Amsterdam netop skubbede de spørgsmål, der nu skal være hovedemnerne på regeringskonferencen, foran sig og i sidste ende ikke fik dem løst. Europa-Parlamentets ønskeseddel indeholder uden tvivl vigtige spørgsmål. Men de bør først tages op, når de såkaldte leftovers er blevet løst og ikke give mulighed for, at der igen forhandles uden om de vigtigste spørgsmål for udvidelsen. Først når denne nød er knækket, er det så fortsat muligt at tage sig af andre emner. Folk med visioner, der sætter tempo før grundighed, gør mig bekymret!  Hr. formand, hr. minister Jaime Gama, formand for Det Europæiske Råd, som jeg overbringer min hjertelige hilsen, de herrer kommissærer, ærede medlemmer, det skiftende formandskab tilfalder i dette halvår Portugal. Dette system sikrer, at den enkelte medlemsstat kan bidrage ligeligt til den europæiske opbygning, for så vidt formandskabshvervet udøves effektivt og med passende balance mellem det nationale perspektiv og Europas almene interesser. Det er indlysende, at denne rotation forudsætter enighed medlemsstaterne imellem og med disses borgere om hovedlinjerne i den politik, der skal føres. Hvis dette ikke er tilfældet, får vi en usammenhængende kæde af formandskaber uden styrende idéer eller ført af en usynlig hånd, hvilket jo ikke går an. Jeg forventer mig meget af det portugisiske formandskab. Jeg forventer, at det kan bidrage til at besvare det centrale politiske spørgsmål: Hvorhen og hvordan skal EU bevæge sig? Først derefter kan man tage fat på den institutionelle reform, betingelsen for eller følgen af den udvidelse, der skal finde sted med respekt for den ligevægt, der møjsommeligt er oparbejdet gennem årtier mellem nationer, magter og politikområder i EU. Det er svært og langsommeligt at bygge op, det er hurtigt at bryde ned, og al mulig omtanke er derfor påkrævet i denne sag, thi her kan der sættes en opløsningsproces i gang af EU. Der er nok nogen, der tænker: Det her er komplekst og meget ambitiøst, så hvorfor Portugal? Hertil svarer jeg: Hvis det skal gøres, hvorfor så ikke Portugal? Når det væsentlige er besluttet, kan man gå videre til de andre sager. Der er imidlertid visse løsninger, som ikke lader sig forene med den holdning, som vi har til EU. Jeg kan ikke acceptere, at man taler om udvidelse for enhver pris, sådan som nogle, måske for mange, gør. Jeg kan ikke acceptere, at en omfordeling af magten - for det er jo magten, der er sagens kerne - kommer til at betyde, at den overdrages til et direktorium af de stærkeste stater, eller at kun disse har plads og magt i Kommissionen. Jeg kan ikke acceptere, at mit eget sprog ikke skal være officielt sprog. Jeg kan ikke acceptere, at den fælles landbrugspolitik opløses, eller at den vedbliver med at være til gavn kun for nogle, men glemmer andre, ligesom jeg afviser brud på solidariteten og på betræbelserne for at opnå reel konvergens i udviklingsniveauet. Den økonomiske og sociale samhørighed, som traktaten stadfæster, skal igen komme i første række blandt EU's bestræbelser og i udformningen af alle politikområder. Jeg kan ikke acceptere, at det nuværende finansieringssystem opretholdes, ligesom jeg ikke kan acceptere, at der ikke findes en fælles udenrigs- og sikkerhedspolitik. Der tales meget om borgernes Europa. Hvis man vil have, at borgerne involverer sig, må man informere dem, mobilisere dem omkring stærke idéer og forsøge leve op til forventningerne om, at disse idéer også bliver til virkelighed. Det er ikke med den status af umyndig, som Det Europæiske Råd har tildelt Europa-Parlamentet ved regeringskonferencen, at man anerkender dets repræsentativitet, ligesom det heller ikke er ved at beslutte det modsatte af, hvad Europa-Parlamentet havde givet udtryk for måneden før, at man får succes, således som det skete i sagen om forbud mod salg af våben til Indonesien. Hvordan skal man så vække interessen hos de borgere, der så ofte synes fremmedgjort? Lad os forsøge med et svar. Ligesom mine medborgere ser jeg på EU fra dens vestgrænse ved Acorerne, et af de områder, der i traktaten om Den Europæiske Union betegnes som "fjernt beliggende". Det, som jeg ønsker at se derfra, er lige muligheder og større tilnærmelse af levevilkårene samtidig med, at jeg bliver boende derude. Jeg ser ikke udvidelsen som blot en samling af lande for at kunne leve op til udenrigspolitiske udfordringer. Jeg ønsker at se fællesskab, solidaritet, de samme muligheder for den enkelte dér, hvor jeg bor, som mod nord, mod øst, mod syd og i midten. Ligesom jeg er interesseret i de store sager og ser på traktaterne fra et perspektiv, hvor det er menneskene, der tæller, følger jeg med opmærsomhed den virkning, som EU's små beslutninger har for min region, og som jo er store for mine medborgere. Lige nu vil vi gerne vide, hvilke foranstaltninger man påtænker for de fjernt beliggende områder? Hvad er fremtiden for den mælkeproduktion, som vores økonomi afhænger af, som vi har unikke betingelser for, og som vi ved, hvordan kan foregå i næsten perfekt symbiose med naturen? Som det kan ses, forventer jeg mig meget af det portugisiske formandskab. Jeg forventer, at det bidrager til at aftegne en vej fremad, hvor den fine ligevægt opretholdes, og at det formår at fremme de sagsområder, der er af størst betydning på dette punkt, samt at det sætter sit eget aftryk på dem. Jeg forventer, at det involverer borgerne, og at det er opmærksomt på deres legitime ønsker. Jeg forventer, at det i og med, at det tjener Portugal, tjener Den Europæiske Union.  Hr. formand, en af de største udfordringer, som det portugisiske formandskab står over for, er regeringskonferencen. Som De udmærket ved, er Europa-Parlamentet utilfreds med den snævre dagsorden, der er lagt op til. De tre såkaldte tiloversblevne ting fra Amsterdam er meget vigtige og indbefatter, hvad der sandsynligvis er det vigtigste enkelte problem for en regeringskonference, der står over for udvidelse, nemlig udvidet brug af afgørelse med kvalificeret flertal. Det er rigtigt. Men disse tre emner er særdeles velkendte for vores medlemsstater. De har studeret dem grundigt under Amsterdam-forhandlingerne. De ved præcis, hvad problemerne er. De behøver ikke et helt år til at undersøge sagen. De behøver en aftale. De behøver en nat, måske en uge, med forhandlinger og en pakke at enes om. Så er resten af året tilbage - næsten et helt år. Det er dobbelt så lang tid som den regeringskonference, der forhandlede sig frem til den europæiske fælles akt i Det er lige så lang tid som for den regeringskonference, der forhandlede den kæmpestore Maastricht-traktat på plads. Den regeringskonference varede et år. Det er derfor helt muligt at tage fat på andre spørgsmål. Der er faktisk ingen, der vil have en altomfattende regeringskonference med hundrede spørgsmål eller mere; med et juletræ, som alle kan hænge deres yndlingspynt på. Vi beder bare om, at et begrænset antal væsentlige emner mere bliver sat på dagsordenen - emner, som man virkelig burde tage fat på på den sidste regeringskonference før udvidelsen, sidste gang, vi har disse forhandlinger uden at have næsten medlemsstater om bordet, hvilket vil gøre enhver aftale endnu vanskeligere end i øjeblikket. Det er en chance, vi må gribe. Det ville være yderst uansvarligt ikke at gribe denne mulighed. Helsinki gav Dem, det portugisiske formandskab, et mandat til at foreslå nye punkter på dagsordenen. Det betyder med hr. Cox' ord - De Liberale stjæler altid de bedste linjer fra andres indlæg - at døren står på klem. Vi agter bestemt at sætte foden i døren, så den bliver ved med at stå på klem og kan åbnes endnu mere. Gudskelov at døren står på klem, for ellers ville Europa-Parlamentet sikkert have været fristet til at komme med en negativ vurdering af sammenkaldelsen af regeringskonferencen eller endog til at udsætte vores udtalelse og derved forsinke regeringskonferencens start. Måske ville vi endog trække vores repræsentanter tilbage fra regeringskonferencen. Men det, at døren står på klem, betyder, at vi stadig har en vej frem. Det, der gør forskellen for min gruppe, er den holdning, det portugisiske formandskab har vist. Det er klart, at De deler vores bekymring over den snævre dagsorden. Det er også klart, at De gerne vil have dagsordenen udvidet, og De har lovet at gøre Deres bedste i denne henseende, som De har lovet os netop nu at sikre den bredest mulige fortolkning af bestemmelserne fra Helsinki om Europa-Parlamentets deltagelse i regeringskonferencen. Det gør en stor forskel for min gruppe. Det er vi glade for. Men ligesom min kollega, hr. Seguro, vil jeg anmode Dem om klart at præcisere, at De agter at fremsætte forslag om en udvidelse af dagsordenen allerede ved første møde i Det Europæiske Råd i Lissabon i marts og ikke vente til juni. Det vil være meget vigtigt, når det gælder at hjælpe med at overbevise Europa-Parlamentet om, at det skal afgive sin udtalelse til tiden, så De kan sætte regeringskonferencen i gang midt i februar.  Hr. formand, hr. formand for Rådet og hr. kommissær, det portugisiske formandskab har unægteligt meget at lave til foråret, ikke mindst med hensyn til arbejdet med regeringskonferencen og udvidelsen. Det kan ikke have undgået Deres opmærksomhed, at Europa-Parlamentet vil se en udvidet dagsorden med betydelige institutionelle reformer til gavn for et mere effektivt og demokratisk EU. Dette kan man tale langt og længe om. Jeg vil dog tage et andet spørgsmål op, som af uvisse årsager er havnet under dette punkt på dagsordenen. Jeg ved, at emnet er magtpåliggende for Portugal, og det bekymrer også min gruppe, Den Liberale Gruppe, meget. Vi ser med forfærdelse på den forværrede situation i Angola. Med stigende uro har vi set, hvordan UNITA-guerillaen øger sine militære aktiviteter og ukritisk slår ned på civile - senest i massakren på over civile i Bie-provinsen. Vi ser også med stor bekymring på, hvordan ytringsfriheden i landet kvæles. Mindst journalister blev sidste år arresteret, til trods for at regimet i Angola forsikrer, at det respekterer pressefriheden. Der er flere journalister, som venter på at blive stillet for retten på mildest talt tvivlsomme grundlag. De er anklaget for at have bagtalt præsidenten. Vi håber, at de får en åben, retfærdig og hurtig rettergang. Befolkningen i Angola har alt for længe været plaget af denne trøstesløse borgerkrig, som har kostet tusinder af døde, lemlæstede, underernærede og over to millioner hjemløse. Situationen for civilbefolkningen er akut. EU har et historisk engagement i Angola og yder store bidrag til landet. Det er på høje tid sammen med FN at øge presset på Savimbi om at genoptage de afbrudte fredsforhandlinger, men også presset på regimet om at standse plyndringerne og respektere ytringsfriheden og menneskerettighederne. Vi liberale regner med, at disse spørgsmål vil få høj prioritet i Portugals arbejde med det nye partnerskab mellem EU og Afrika.  Hr. formand for Rådet, hr. kommissær, hr. formand, et lille land er vant til at have meget udland omkring sig, og det lover godt, bl.a. for de sager, som den foregående taler nævnte. Den måde, hvorpå Deres befolkning, hr. formand for Rådet, har vist medfølelse med Østtimor, vækker håb om, at De kan være med til at lægge et grundlag for en ny fred og et nyt samarbejde med Afrika. Vi var virkelig skuffede over Helsinki og den begrænsede dagsorden for regeringskonferencen, og vi håber, at De vil udvide denne maksimalt og anvende den til fordel for et styrket samarbejde. I dag og i fremtiden må Europa kunne fungere som et demokrati. Uden reformer kan det ikke lade sig gøre. Så er udvidelse det samme som en udvanding af Unionen. På vores gruppes vegne og specifikt på vegne af Den Europæiske Fri Alliance vil jeg henlede Deres formandskabs opmærksomhed på de regioner og kulturfællesskaber, som ganske vist ikke er medlemsstater, men som ifølge forfatningen har beføjelser til en række sager, som de må kunne samarbejde med Europa om. Hr. formand for Rådet, vi opfordrer til, at dette vil kunne ske direkte. Til vores skuffelse blev der i Helsinki, i et land, som trods alt er kendt for sine opfordringer til gennemsigtighed, taget et skridt i den modsatte retning i det famøse bilag Jeg vil også gøre opmærksom på, at vi i denne uge her i Parlamentet med stor bekymring har talt om de store forskelle i velfærd i regionerne i Europa. Arbejdsløsheden i vores fattige regioner bliver næppe mindre. Hvordan skal vi føre udvidelsens store ambitioner ud i livet, når vi i Europa ikke engang selv har kunnet udvise respekt for kulturer og for sprog og endnu ikke er i stand til at udviske de store forskelle i velfærd i vores regioner? Jeg ved, at De har interesse i og forståelse for alt dette, og jeg ønsker Dem held og lykke med det.  Hr. formand, hr. formand for Rådet, jeg vil allerførst gerne have lov til at rose Dem for et af det portugisiske formandskabs initiativer. Meget sigende har ingen af mine kolleger nævnt det. Jeg taler om det første topmøde mellem Europa og Indien. Jeg mener, at dette er et grundlæggende initiativ. Mine kolleger foretrækker at fortsætte den aktuelle diskussion med Kina, sådan som de gjorde med Sovjetunionen, til trods for at de fleste vestlige virksomheder er i færd med at trække sig ud af landet. Vi fortsætter med at favorisere de røde løberes politik, at udveksle høflighedsfraser med Beijing, og vi ser ikke, at vi kan indgå en strategisk aftale med Indien, sådan som De ønsker at gøre det. Med hensyn til regeringskonferencen synes jeg, at hr. Poettering var meget humoristisk i sit indlæg her til morgen, da han sagde, at hvis de tre leftovers blev løst under det kommende Råd, ville det være en succes for Den Europæiske Union. Man skal virkelig være nærsynet for ikke at kunne se, at hvis ikke vi tager fat på det grundlæggende spørgsmål, nemlig spørgsmålet om fælles beslutningstagning på det forfatningsmæssige område, hvis ikke vi kan finde frem til en mekanisme, der er en parlamentarisk dialektik værdig, vil vi med , eller medlemmer hurtigt være totalt lammede. Jeg henstiller derfor til, at De, hr. formand for Rådet, ikke tager Dem alt for meget af denne meget lange liste over de mange punkter, som mange af mine kolleger ønsker at føje til en liste, som De i øvrigt allerede er bekendt med, men at De om muligt begrænser Dem til at tilføje dette ene punkt, der kan garantere, at Den Europæiske Union ikke risikerer fremtidige lammelser. Til de kolleger, der trygler Dem om at gøre noget ved spørgsmålet om de to lobbyister, som vi har med ved regeringskonferencen, vil jeg sige, at jeg også dér mener, at det er på tide, at vi forstår, at det ikke er med lobbyister, vi kan forstærke en institutionel dialektik, men at det er vores opgave at tilse, at Den Europæiske Union bygges på reelle parlamentariske mekanismer med en dialektik mellem dette Parlament og Rådet, der er sit navn værdig. Den skal ikke bygges på små sejre ved at hive marginale - eller mindre marginale - punkter hjem på regeringskonferencens dagsorden.  Hr. formand, Portugal har som første EU-formand i dette årtusinde udarbejdet et tydeligt arbejdsprogram. Alligevel har jeg endnu en række spørgsmål, som jeg gerne vil have tydeliggjort fra formandskabets side. Allerførst glæder det mig, at Portugal lægger vægt på den kommende udvidelse af Den Europæiske Union. Det giver også mulighed for at udvide dagsordenen for den kommende regeringskonference. Foruden de tre leftovers fra Amsterdam er der presserende behov for mere vidtgående reformer for at kunne hilse de nye medlemsstater velkommen. Desuden prioriterer formandskabet styrkelsen af FUSP. I sidste uge viste det sig på det fælles møde mellem den amerikanske Kongres og Parlamentet, at der også fra amerikansk side hersker bekymring om afholdelsen af udgifterne til FUSP. Vil det ske på bekostning af det budget, som EU-landene nu overfører til NATO? Formandskabet foreslår et ekstra topmøde om bl.a. beskæftigelsespolitikken. Jeg gentager vores opfattelse, nemlig at dette meget bedre kan ske på lokalt plan. For så vidt angår de økonomiske reformer, vil jeg nævne Irland og Nederlandene som eksempel. Disse lande har i mellemtiden fået orden i deres ting og er derfor værd at efterligne. Om levnedsmiddelsikkerhed står der temmelig mange passager i arbejdsprogrammet. Men hvad vil formandskabet nu præcist? Til sidst spørger jeg, hvordan formandskabet håber at opnå overensstemmelse om vedtægten, og hvordan det betragter eksperternes uafhængige undersøgelse af arbejdsbyrden for medlemmer af Europa-Parlamentet. Vil formandskabet forsvare undersøgelsesresultaterne i Rådet?  Hr. formand, hr. formand for Rådet, dagsordenen for regeringskonferencen er utilstrækkelig. Det har Kommissionen sagt, og det har de politiske grupper i Parlamentet sagt. Den er utilstrækkelig, men konklusionerne fra Helsinki lader også en mulighed stå åben for at dæmme op for denne utilstrækkelighed. Jeg mener, at det er opgaven for det portugisiske formandskab nu, og at det er det, Parlamentet beder Dem om i dette øjeblik. Og jeg mener ikke, at det er en meget ambitiøs opgave, det er en helt igennem fornuftig opgave. Vi har brug for, at regeringskonferencen behandler andre emner, netop fordi vi ikke ønsker, at der skal være regeringskonferencer hvert tredje eller fjerde år. Vi ønsker, at dette bliver en regeringskonference, der munder ud i en langsigtet løsning af problemerne. Efter vores mening, hr. formand, er der tre væsentlige emner, der skal opføres på dagsordenen for konferencen. Det første vedrører Europas rolle i verden. De institutionelle aspekter af sikkerheds- og forsvarspolitikken, som har gjort store fremskridt på det seneste, og som støttes af flertallet i den europæiske offentlighed, skal til sidst have samlet trådene i Nice. Et andet vigtigt emne, som også bør overvejes, er det styrkede samarbejde. Udvidelsen, vores mål for de kommende år, Den Europæiske Unions historiske udfordring, vil kræve fleksible løsninger, når vi skal gennemføre vores politikker. Jeg tror, at vi alle sammen kender årsagen. Derfor mener jeg, at det for at lette udvidelsen er nødvendigt at tage en overvejelse om styrket samarbejde med på den dagsorden. Endelig er der et andet emne, som jeg også mener er vigtigt. For nogle få uger siden indledte vi en spændende epoke, som i de europæiske borgeres øjne er af største vigtighed: Den Europæiske Unions charter for grundlæggende rettigheder. I konklusionerne fra Tampere nævnes muligheden for en erklæring eller om charterets indarbejdelse i traktaten. Jeg mener, at det til syvende og sidst vil være nødvendigt at indarbejde charteret for grundlæggende rettigheder i traktaten. Dermed opnår vi noget vigtigt: at knytte Den Europæiske Union sammen med borgerne - det vil jeg sige på Deres smukke sprog og med en portugisisk digters ord - at knytte menneskerettighederne sammen med "comboio de corda que se chama o coração". Derfor, hr. formand for Rådet, står De over for en vigtig opgave, og Parlamentet har tiltro til, at De vil udføre den. Hr. Seguro har rettet en opfordring til Dem, og jeg ville også gerne høre det portugisiske formandskabs svar på spørgsmålet fra kollegaen fra Den Socialdemokratiske Gruppe.  Hr. formand, hr. formand for Rådet, kære kolleger, det portugisiske formandskab har fremlagt et ambitiøst program. De europæiske socialdemokrater har tillid til, at Antonio Guterres' hold kan lede vores Union tilbage på vejen mod varig økonomisk udvikling. Europa lider under flere betydelige mangler. Arbejdsløsheden er stadig for høj. Vores beskæftigelsesgrad er lavere end i USA og Japan. De offentlige og private investeringer i Europa er for små. Den nødvendige konsolidering af statsbudgetterne har fået mange stater til at reducere de infrastrukturelle investeringer, men den private sektor har endnu ikke taget over. De såkaldte investeringer med risikovillig kapital er dobbelt så store i USA som i Europa. Amerikanerne investerer tre gange så meget som europæerne i oprettelse af nye virksomheder. I USA går % af den risikovillige kapital til de nye teknologier mod kun % i Europa. Japan investerer ,% af landets BNP i forskning og udvikling, USA ,% og Europa kun ,%. Forskerne udgør kun ,% af arbejdsstyrken i vores virksomheder mod % i Japan og ,% i USA. Der er for få hjerner. Vi har færre studerende på de videregående uddannelser end amerikanerne og japanerne. Næsten halvdelen af de europæiske studerende, der tager en doktorgrad i USA, bliver derovre for at arbejde. Inden for det teknologiske område er der - ledige job i Europa som følge af mangelen på kvalificeret personale. Amerikanerne har det samme problem. Ikke desto mindre åbnede det amerikanske Senat sidste år for en kvote på næsten indrejsevisa på fire år til såkaldt højtkvalificerede arbejdere. Europa er ikke i stand til at arrangere en sådan brain drain, et sådant hjernetyveri. Vi skal i højere grad investere i uddannelse, videreuddannelse, nyskabelse. Nyskabelse og viden er i dag de enkelte landes vigtigste ressourcer. Vi skal derfor rose det portugisiske formandskab for dets kamp for et Europa, hvor nyskabelse og viden prioriteres højt. Formanden for Rådet har netop oplyst, at der ikke vil blive afholdt en Lissabon-proces. Det er prisværdigt. Derimod skal Luxembourg-, Cardiff- og Köln-processerne samles i et enkelt overordnet tiltag med nøjagtige og kontrollerbare målsætninger. Stabilitets- og vækstpagten fra Dublin har alt, hvad angår stabilitet, men intet, hvad angår vækst. Stabilitet er en nødvendighed, men ikke et mål i sig selv. Med forbedringen af de økonomiske perspektiver på verdensplan har vi lov til at håbe, at det portugisiske formandskab vil give os en Lissabon-pagt for vækst.  Hr. formand, jeg vil hermed rose det portugisiske formandskab for, at det går så energisk til værks med forberedelsen af den kommende regeringskonference. Dette er frem for alt gode nyheder efter de trods alt skuffende resultater fra det europæiske topmøde i Helsinki. Min gruppe synes, at dagsordenen for denne regeringskonference skal udvides yderligere, således at Den Europæiske Union virkelig er i stand til at fungere effektivt med mere end medlemsstater i fremtiden. Derfor er vi glade for, at formandskabet vil oprette fem arbejdsgrupper, som vil undersøge de vigtigste flaskehalse. Men som mange har fremhævet, de tre leftovers fra Amsterdam, det er en alt for mager dagsorden. Min gruppe kræver ligeledes, at Europa-Parlamentet bliver en fuldgyldig partner i forhandlingsprocessen, således som fru Fontaine og andre overbevisende har hævdet her i den forløbne tid. I de kommende uger vil formandskabet foretage en rundrejse til alle hovedstæderne i vores EU-medlemsstater. Vi kræver, at det portugisiske formandskab under rundrejsen til alle hovedstæder i forskellige EU-medlemsstater udvider dagsordenen for regeringskonferencen i overensstemmelse med anbefalingen i betænkningen af Dimitrakopoulos og Leinen. Jeg er af den opfattelse, at det portugisiske formandskab efter denne rundrejse under mødeperioden i februar i Strasbourg skal aflægge beretning om resultaterne af disse drøftelser. Jeg vil gerne erindre formandskabet om, at artikel i EU-traktaten siger, at regeringskonferencen ikke kan begynde, førend Europa-Parlamentet har afgivet udtalelse. Jeg udelukker ikke, at Europa-Parlamentet først afgiver denne udtalelse, efter at det er blevet tydeligt, hvordan Europa-Parlamentet inddrages bedre i forhandlingerne, og når der har fundet en udvidelse af dagsordenen sted. Hr. formand, det emne, som tages op i marts, er meget vigtigt. Men lad os ikke begrænse det til demokratisering af informationssamfundet. Lad os frem for alt se på, hvor Amerika gør det bedre end Den Europæiske Union, og på dette område lære de bedste metoder fra USA.  Hr. formand, jeg vil gerne fokusere på beskæftigelse og sociale spørgsmål. Jeg glæder mig meget over det dokument, formandskabet har udarbejdet i denne uge som en del af forberedelsen til det særlige topmøde i marts. Det viser en rosværdigt sammenhængende holdning, en holistisk holdning, som er meget velkommen, og det så meget mere som den tager højde for et antal af de vigtige forslag, vi har stillet her i Europa-Parlamentet i de seneste år. Heri er indbefattet nødvendigheden af at forbedre koordineringen af beskæftigelsesstrategien og de generelle økonomiske retningslinjer. Jeg ser frem til gennemførelsen af de forslag, som De skal enes om i marts, og håber, at De vil få den støtte, De behøver. Der var kun én ting, som forhindrede, at min glæde kunne blive fuldkommen, og det drejede sig om konvergens med hensyn til social beskyttelse. Mange af os her i Europa-Parlamentet havde håbet på en Luxembourg-lignende procedure om konvergens på dette område, men jeg er bange for, at sproget i dokumentet ikke lever op til dette, når der i stedet tales om en fælles analyse, samarbejde og udveksling af erfaringer med best practice. Det er ikke nok til at skaffe den modernisering af vores sociale sikringsordninger, som vi har brug for i Den Europæiske Union. Når jeg ser specielt på de sociale emner, er der to, jeg gerne vil beskæftige mig ganske kort med. Ét, som er meget vigtigt for os, er de generelle rammer for information og høring. Jeg håber, at der vil blive gjort fremskridt i denne sag under det portugisiske formandskab. Men der er også moderniseringen af direktivet om fabriksråd og revisionen og ændringen heraf. I de seneste måneder har jeg haft besøg af arbejdere fra Michelin i Frankrig, Ford i Portugal, i går af arbejdere fra ABB, som bliver ramt af denne fusion, arbejdere, som har oplevet, at de rettigheder, de har i henhold til direktivet om fabriksråd, er blevet tilsidesat. Det er nødvendigt, at dette her bliver opdateret og gennemført af Kommissionen. Kommissionen lever ikke op til sine forpligtelser. Hvis vi mener det alvorligt med partnerskab på arbejdspladsen og de forbedringer, det kan føre til, hvis vi mener det alvorligt med fornyelse og produktivitet, må vi se på lovgivningen på dette område og sikre, at begge erhvervslivets parter viser respekt for hinanden i denne partnerskabsproces.  Hr. formand, hr. formand for Rådet, De har præsenteret nogle meget ambitiøse forehavender for os. Min gruppe ville ønske, at De også får held til at gennemføre en stor del af programmet, særlig inden for området om indre sikkerhed. Jeg vil fremhæve to punkter, der forekommer mig særligt vigtige. For det første: optimering af Schengen-systemet, sikringen af de ydre grænser. For det andet: forbedring af asylpolitikken og bekæmpelse af illegaliteten og menneskehandlen. Til at begynde med vil jeg nævne en aktuel situation i Belgien og ved Belgiens ydre grænser. Situationen er velkendt. Der blev overraskende indført kontrol af de indre grænser i Belgien, nærmest over natten, hvilket førte til timelange køer, problemer med grænsetrafikken, med både person- og godstrafikken, til irritation for borgerne og til skade for økonomien. Årsagen var den forestående legalisering af ca. illegale, som efter tre eller fire år i Belgien stadig venter på asylbesked, eller som allerede har fem eller seks års illegalt ophold i Belgien bag sig. Jeg vil gerne sige hertil, at de foranstaltninger, Belgien har truffet, er lovlige og i overensstemmelse med traktaten. De viser imidlertid også, at det i sidste ende ikke kan være løsningen på de umiddelbare problemer, men derimod, at vi må søge nye veje, og at en løsning i sidste ende kun kan findes i form af en fællesskabsløsning. I øvrigt har Belgien i den forbindelse valgt samme vej, som både Frankrig, Italien og Luxembourg allerede tidligere har valgt. Kompetencen ligger hos Rådet. Derfor vores krav. Det, jeg ønsker mig, og det, vi ønsker os, er, at De optimerer Schengen som et sikkerhedsinstrument, at De reviderer den midlertidige genindførelse af den indre grænsekontrol, at De giver medlemsstaterne forhåndsinformation og i den forbindelse også fastsætter en varighed, men kun gennemfører det hele i absolutte undtagelsessituationer, og at De gennemfører en hurtig og fuldstændig skabelse af et egentligt fælles marked. Det andet er naturligvis en gennemførelse af ensartede og hurtige asylansøgningsprocedurer, og allermest haster det med at få indført EURODAC, således at staternes kompetence bliver fastlagt, og at vi råder over effektive instrumenter mod illegale indvandrere.  Hr. formand, mine ærede damer og herrer, jeg havde naturligvis lyst til nu at komme ind på det, som min kollega Pirker sagde med hensyn til hans forventninger til formandskabet. Det kunne være sjovt, men desværre har vi i Europa-Parlamentet kun begrænset tid i forbindelse med sådanne udtalelser. Derfor må jeg udsætte det til i eftermiddag. Der skal vi nemlig tale om årsberetningen om området med frihed, sikkerhed og retfærdighed. Så henvender jeg mig til det portugisiske formandskab med følgende anmodning: Det er Rådet og ikke formandskabet, der har nægtet Europa-Parlamentet en skriftlig rapport til vurdering af opbygningen af området med frihed, sikkerhed og retfærdighed. Der foreligger en mundtlig forespørgsel, men ikke noget skriftligt svar fra Rådet, med den begrundelse, at det er tilstrækkeligt, hvis Rådet besvarer den her i dag. Denne fremgangsmåde er kendetegnende ikke for formandskabet, men for embedsmændene i Rådet, der omgås med Europa-Parlamentet i form af en øvrighedsstat. Øvrighedsstaten er tilbøjelig til at sige: Vi, øvrighedsstatens repræsentanter, afgør, hvad der er godt, og hvad der er skidt for folkerepræsentationen. Det oplever vi meget ofte i Europa-Parlamentet netop inden for området med frihed, sikkerhed og retfærdighed. Når vi nu her til morgen fra det portugisiske formandskab hører, at det er parat til netop på dette område at arbejde meget konstruktivt sammen med Europa-Parlamentet, så kan vi naturligvis kun bifalde dette. I det hele taget viser alt, hvad det portugisiske formandskab har fremlagt, efter min mening en stor åbenhed over for Den Europæiske Unions parlamentariske instans. Og det er godt, for vi må specielt inden for mellemstatslig handel, der jo stadig eksisterer i traktaten, og som stadig er fremherskende ved opbygningen af området med frihed, sikkerhed og retfærdighed, være klar over, at Europa-Parlamentet vil spille en central rolle netop der, hvor der ganske vist handles mellemstatsligt, men med umiddelbar påvirkning på den enkelte borger og med en ringere deltagelse af de nationale parlamenter end tidligere. Når nu et formandskab siger, at det anerkender vi - således som det forlyder fra den portugisiske formand for Rådet - så mener jeg, at vi som Parlament kun kan støtte det kraftigt og sige: Hvis alle formænd for Rådet opførte sig sådan, ville relationerne mellem Parlamentet og Rådet være bedre på dette niveau.  Hr. formand, jeg vil gerne først overbringe formanden for Rådet min hilsen og derpå stille tre relevante spørgsmål, som har forbindelse til de udvalg, som jeg er medlem af her i Parlamentet. Det første spørgsmål vedrører beslutningsprocessen i den fælles landbrugspolitik, der kun giver Europa-Parlamentet en marginal, rådgivende funktion. I en tid, hvor den fælles landbrugspolitik mere og mere ses som egnsudviklingspolitik for landdistrikterne, altså det vigtigste element i den fysiske planlægning og bevarelsen af miljø, kulturarv og beskæftigelse, er det uforståeligt, at Parlamentet stadig kun har en rådgivende funktion, hvilket ydermere betyder, at det ikke har beslutningsret over mere end % af EU's budget. Det andet spørgsmål vedrører behovet for at sætte fart på virkeliggørelsen af den nyligt annoncerede europæiske myndighed for fødevaresikkerhed. Det er imidlertid vigtigt at gøre klart, om vi kun ønsker et europæisk organ til risikovurdering og -behandling, eller om vi ønsker afgørende at styrke den fælles kvalitets- og fødevaresikkerhedspolitik, herunder en indsats på det veterinære område. Hvis dét er tilfældet, skal midlerne forstærkes betragteligt såvel på EU-plan som i medlemsstaterne. Hvis det sidste virkelig bliver valget, sådan som jeg mener, at det bør blive, så må jeg sige, at jeg ikke bliver beroliget af det, som Kommissionen meldte ud i sidste uge, hvor det fremherskende nemlig er at skabe "endnu" et videnskabeligt organ uden beføjelser og helt løsrevet fra en samlet indsats på alle fronter over for produktionen af fødevarer. Det tredje sprøgsmål, som jeg gerne vil rejse, vedrører fiskeriaftalen mellem EU og Marokko. Jeg er virkelig bekymret over, at forhandlingerne begynder så sent fra Kommissionens side, og over den langsommelighed i sagsbehandlingen, som vi er vidne til fra Rådets side. Jeg er ligeledes bekymret over, at jeg ingen steder i det portugisiske formandskabs program ser nævnt, at disse forhandlinger bør fremskyndes, men at jeg omvendt i det samme program ser, at der skal ske en grundigere samfundsøkonomisk analyse af fiskeriaftalerne med tredjelande, hvilket jo sædvanligvis er det argument, som føres frem af modstanderne af fiskeriaftaler mellem EU og tredjelande. Derfor vil jeg gerne høre formandskabet om de spørgsmål, som jeg netop har stillet.  Hr. formand, hr. formand for Rådet, hr. kommissær Patten, mine damer og herrer, jeg har stadig det sidste portugisiske formandskab i i frisk erindring. Det satte nye dimensioner, og jeg ønsker for Dem, hr. formand, og for os alle, at Deres formandskab ligeledes bliver en succes. De har fremlagt et stort og ambitiøst handlingsprogram. Jeg vil tage fat i et udenrigspolitisk og et sikkerhedspolitisk aspekt og stille spørgsmål. Jeg beder Dem om at give mig en detaljeret stillingtagen til disse spørgsmål. For det første: Tyrkiet. Jeg har lige fra begyndelsen støttet Tyrkiets kandidatur og glæder mig over resultatet fra Helsinki. Vil formandskabet nu ved at udarbejde et katalog over foranstaltninger og en tidsplan støtte dette kandidatur og gøre det muligt for Tyrkiet at komme med til forhandlinger på lige fod med de andre kandidater? Er formandskabet parat til at tage et initiativ til en løsning af kurderproblemet - og her tager jeg tråden op fra kollega Poettering, der før nævnte kurderproblemet - og måske støtte indkaldelsen til en konference som i Madrid for Mellemøsten? Til den fælles sikkerhedspolitik: Köln og Helsinki har skabt store forventninger hertil. Nu må der ske noget konkret. Det må være noget, som kan godkendes og accepteres af alle EU-medlemsstater, også af dem, der ikke er medlemmer af NATO. Jeg har en fornemmelse af, hr. formand for Rådet, at De er indstillet på NATO og spørger Dem selv om, hvordan vi kan skabe en konstruktion, der passer ind i NATO. Men det handler det ikke om. Vi har brug for en europæisk konstruktion og bør så sørge for, at den også passer sammen med NATO.  Hr. formand, det portugisiske formandskab har en svær opgave foran sig. De to sidste formandskaber har formuleret målsætninger og fået fastlagt mandater, der måske ikke er så vidtgående. De har til opgave at gennemføre dem. Det kan i sidste ende vise sig at være et tilfredsstillende resultat, men det er under alle omstændigheder en svær opgave, som De skal løse. Særlig også det sidste punkt, som hr. kollega Sakellariou har nævnt, spørgsmålet om gennemførelsen af en europæisk udenrigs- og sikkerhedspolitik. Europa-Parlamentet vil bakke Dem fuldt op og naturligvis lægge vægt på, at der sikres komplementaritet til NATO, men at europæerne også udvikler en egen kapacitet i dette spørgsmål, så vi kan leve op til udfordringerne. Det er fortsat sådan, at De har til opgave at få Barcelona-processen til at køre igen, og udviklingen i Mellemøsten-forhandlingerne byder også på helt nye muligheder. Det er mit indtryk, at de involverede parter i dag er langt mere villige til at acceptere en europæisk rolle på dette område, end det hidtil har været tilfældet. Jeg ønsker Dem og hr. Patten held og lykke med at løse denne opgave i overensstemmelse hermed. Endvidere drejer det sig naturligvis om regeringskonferencen og forholdet om Den Europæiske Unions udvidelse og handlekraft, problemer med risiko for overstretching og de nødvendige beslutninger, som vi skal træffe på regeringskonferencen. De er bundet af et mandat. På den anden side viser erfaringen imidlertid, at man, når en af de involverede parter har lagt et forslag på bordet under forhandlingerne, har svært ved at forhindre, at der tales om dette forslag. Det vil sige, at praksis og også de muligheder, som De har, giver Dem lejlighed til at fortolke mandatet meget bredt. Jeg tror, at det ville være utroligt hjælpsomt i forbindelse med de beslutninger, som vi i Europa-Parlamentet skal træffe i vores stillingtagen, hvis De på Deres side forpligtede Dem til en sådan bred fortolkning af mandatet. På den måde ville vi have større mulighed for også at kunne lægge vores forestillinger om Den Europæiske Unions demokrati og handlekraft på forhandlingsbordet.  Hr. formand, efter at jeg har hørt om så store ambitioner og så meget vigtigt inden for udenrigspolitik og beskæftigelsepolitik, skammer jeg mig næsten over at måtte fremkomme med en beklagelse. Jeg må alligevel gøre det. Jeg har læst Deres handlingsprogram, og jeg har lyttet opmærksomt til Dem. Jeg ville ønske, at der for de områder, som jeg arbejder for her i Parlamentet, nemlig miljøpolitik, forbrugerbeskyttelse og sundhedspolitik, var et lige så højt ambitionsniveau som for andre. Jeg forstår, at et formandskab ikke kan arbejde på alle områder og være ambitiøs på alle områder, derfor respekterer jeg, at De har prioriteret anderledes. Alligevel kan jeg ikke lade Dem slippe af sted med det så let, det forstår De sikkert. Jeg vil give Dem nogle bemærkninger med på vejen. De har i Deres skriftlige handlingsprogram også i det, De har fremlagt i dag, lagt vægt på fødevaresikkerhed. Det synes jeg er vigtigt. Parlamentet vil beskæftige sig med hvidbogen om fødevaresikkerhed. Ministeren har henvist til, at denne hvidbog bliver behandlet på topmødet i juni. Jeg håber, at De har så stor respekt for Europa-Parlamentet, at De afventer Parlamentets forhandlinger og beslutninger, og jeg tvivler på, at dette kan lade sig gøre frem til juni. Men vi vil gerne forsøge det for at imødekomme det portugisiske formandskab. De lægger også vægt på vandrammedirektivet. Også her beder jeg Dem: Overtag ganske enkelt de ændringsforslag, som Parlamentet vedtager i begyndelsen af februar i Bruxelles, så opnår vi en stor grad af overensstemmelse. Lad mig sige endnu en ting. De har meddelt, at De vil knytte miljøpolitik og fysisk planlægning sammen. Det er noget, jeg kan støtte Dem i af hele mit hjerte. Her har De mulighed for på regeringskonferencen at sørge for, at den nye traktat kommer til at indeholde en europæisk kompetence for fysisk planlægning. Så får De straks os med på Deres side, men om De rent faktisk får det gennemført, det tvivler jeg meget på. Men jeg støtter Dem heri. Til sidst vil jeg sige Dem endnu en ting. Jeg beder Dem om, at De på områderne miljøpolitik og integration i andre politiske områder er opmærksom på, at der vil være en forpligtelse til at gøre dette, og at det skal dokumenteres. Jeg beder Dem fortælle dette til Deres kolleger i medlemsstaterne, og jeg beder Dem være opmærksom på, at der også skal gennemføres en lovgivning. Når det drejer sig om miljølovgivning, er det ikke altid tilfældet. Og hvis De gør det, så har De måske ikke annonceret så meget som andre, men så har De trods alt ydet et stort stykke arbejde, og det ønsker jeg Dem held og lykke med!  Hr. formand, hr. formand for Rådet, tillad, at jeg fra de bugnende lastrum i denne båd med roere, det portugisiske formandskabs vellykkede europæiske symbol, fokuserer på den europæiske digitale udfordring. Den digitale revolution er for mig blandt mange andre ting, og især, en omvæltning i systemet og kulturen for distribution af varer og tjenesteydelser. Det forpligter os til at tage stilling til visse konkrete punkter, som er i Deres program. For det første er vi forpligtet til på ny at overveje balancen mellem den offentlige og den private regulering, balancen mellem lovgivningen og det, man plejer at kalde soft law. Og årsagen er, at i den digitale tid svarer et år - som det blev sagt forleden dag på konferencen i Madrid - til to måneder, og fire år, som er den tid, det som oftest tager at behandle et normalt direktiv, svarer til år i dette tilfælde. Det er for meget. For det andet skal vi indgyde forbrugerne og de små og mellemstore virksomheder tillid og skabe et klima og en kultur, der går ud på at påtage sig en kontrolleret risiko, selvom det kan synes modsætningsfyldt. For forbrugernes vedkommende er det nødvendigt at iværksætte Kommissionens glimrende initiativer fra Tampere med hensyn til udenretslig konfliktløsning, men det er også nødvendigt at behandle forbrugerne som voksne mennesker. For de små og mellemstore virksomheders vedkommende skal den dialog, som De foreslår, med virksomhederne og borgerne inden for rammerne af det indre marked styrkes. Men også meget konkrete ting som at indtage en klar holdning, der er i overensstemmelse med virksomhedskulturen, til artikel i den nye Bruxelles- og Lugano-bestemmelse, for hvis det ikke sker, kan det store E-Europa-projekt falde til jorden. Endelig - og her er jeg enig i det, som hr. Cox sagde - har vi udfordringen i forbindelse med den transatlantiske dialog. Vi kommer ingen vegne, hvis vi ikke overvinder den afstand, der adskiller os fra USA, i samarbejde med dem. På det område mener jeg derfor, at vi har behov for masser af koordinering, masser af samarbejde og naturligvis masser af initiativ. "Skibet sejler" - det har været portugisiske styrmænds idé siden middelalderen. Jeg tror, at vi har gode styrmænd ved roret i de kommende seks måneder.  Hr. formand, kære kolleger, jeg har to for mig grundlæggende spørgsmål til det portugisiske formandskabs ambitiøse halvårsprogram: økonomisk samarbejde med landene ved Middelhavet og skabelse og fastholdelse af beskæftigelse. Parlamentet, hr. formand, vedtog i november en beslutning, hvor det gik ind for et snævrere samarbejde mellem Marokko og Den Europæiske Union inden for rammerne af associeringsaftalen. Det ville ikke være til at forstå, at samarbejdet nu blev mindre på fiskeriområdet. Fiskerisektoren, mine damer og herrer, er en meget skrøbelig sektor. Det har katastrofen med Erika netop bevist. Portugals søfartstradition og dets fremragende forhold til Marokko, hr. formand, burde bruges til i dette halvår at fremme de forhandlinger om den nye fiskeriaftale, som er gået helt i stå. Fiskerisektoren, mine damer og herrer, er koncentreret i de mest ugunstigt stillede europæiske regioner, og de er helt afhængige af den. Vi har brug for en progressiv økonomisk, social og territorial politik, for at den nuværende økonomiske velstand ikke kommer de bedst stillede industrisektorer til gode. Jeg anmoder det portugisiske formandskab om beslutsomt og energisk at tage denne udfordring op.  Hr. formand, hr. formand for Rådet, hr. kommissær, jeg vil nævne to ting. Den ene er en sammenknytning mellem trafikpolitik og regeringskonference. Mange kolleger har jo allerede sagt, at vi ikke ønsker en regeringskonference, der kun behandler de såkaldte leftovers fra Amsterdam, men vi ønsker derimod i begrænset og ikke i overdrevet omfang en diskussion om nye kompetencer, der er nødvendige, for at denne Europæiske Union forbliver funktionsdygtig. Og her kan De som portugisisk formand for Rådet gøre noget helt afgørende for den europæiske trafikpolitik, sikkerheden og miljøet i Europa. De kan gennemføre det, som Europa-Parlamentet vedtog i november, nemlig at oprettelsen af en fælles europæisk flysikkerhed er en central opgave, der skal placeres i Den Europæiske Union, ved at sætte det på regeringskonferencens dagsorden. Vi ønsker ikke at centralisere alt. De operative beføjelser skal forblive hos medlemsstaterne eller private organisationer. Men regulativfunktionen skal reguleres fælleseuropæisk. Den nuværende splittelse i lufttrafikken fører nemlig til udskydelser, til forsinkelser, til fare for passagererne og til en uendelig belastning af miljøet, som ikke er nødvendig. Hvis man vil have bevis for, hvor den europæiske merværdi findes, er det gennem en fælleseuropæisk flysikkerhed. Man har ganske vist et indre marked på jorden, men på himlen hersker der splittelse. Det kan ikke fungere. Som Europa-Parlament står vi fast på vores holdning, og jeg håber, hr. formand for Rådet, at de støtter dette. Et andet punkt, hvor De også kan sætte noget i gang for miljøet, økonomien og trafikken, er en hurtig formulering af en fælles holdning til jernbanepakken. Det lykkedes for det finske formandskab i december at overvinde den franske regerings modstand mod åbningen af jernbanetrafikken. Men nu har jeg en fornemmelse af, at der igen spilles på tid. Her har De som portugisisk formandskab en stor chance, hvis De hurtigt får formuleret denne fælles holdning. Det venter vi på. Vi ønsker at få godstrafikken væk fra vejene og over på skinnerne. Vi beder Dem hjælpe os hermed!  Hr. formand, kolleger, jeg vil tale om et emne, der står det portugisiske formandskabs hjerte meget nært, nemlig Angola, et land, hvor der har været borgerkrig i år, og som i dag er verdens største humanitære katastrofe. Vi ved, hvem der er skyld i, at Lusaka-aftalen ikke er blevet gennemført - det er først og fremmest UNITA. Derfor har verden også indført sanktioner mod UNITA. Der er også risiko for, at denne konflikt vil sprede sig regionalt, fordi regeringstropper er gået ind i nabolandene, og fordi UNITA har slået sig sammen med væbnede grupper i andre lande. Humanitært er dette som sagt verdens største katastrofe med to millioner interne flygtninge og uhyggelige lidelser på begge sider. Vi ønsker derfor, at Portugal, ikke mindst den portugisiske regering, med sin demokratiske, antikolonialistiske tradition også over for Parlamentet giver udtryk for, hvad man har tænkt sig at gøre for at finde en løsning. Kun en politisk løsning kan bringe fred og forsoning i Angola.  Hr. formand, hr. kommissær, formanden for Rådet skal vide, at hans vilje til dialog med Europa-Parlamentet er blevet vel modtaget, hvilket ikke kan undre, når vi erindrer den store erfaring, som den portugisiske regering har med at føre dialog. Vi betragter formandskabets målsætninger - som vi anerkender er ambitiøse - og vi ser forskellige prioriteter, ganske meget dialog og mange sagsområder, der skal åbnes eller følges op på. Vi bekymres over at se færre sagsområder, der skal afsluttes, og mål, der skal nås, men vi ønsker oprigtigt, at formandskabet bliver et godt formandskab, for Europa, for borgerne i Europa og for portugiserne. For Europa, som vi gerne vil bidrage til at opbygge og styrke, og hvor alle skal føle sig repræsenteret, og som alle skal kunne identificere sig med, et Europa, der ikke kun er for nogle, eller hvor de store kvæler de små. For dette Europa, hvor man nu overvejer at ændre traktaterne, er det endnu en gang vigtigt, at et formandskab ledet af et lille land ikke nødvendigvis af dén grund er dårligere eller mindre effektivt end et, der ledes af de store lande. For borgerne, som ønsker et Europa, der tager sig af deres problemer og ikke kun af deres bankkonti eller af deres varer, som ønsker et Europa, der bekymrer sig om deres tryghed, om narkotika- og kriminalitetsbekæmpelse, om kontrol med den ulovlige indvandring og om at træffe foranstaltninger inden for området med frihed, sikkerhed og retfærdighed. Jeg er overbevist om, at De, hr. minister, deler min positive vurdering af den portugisiske kommissær António Vitorinos store kompetence og dygtighed, og jeg håber, at Rådet på de områder, som er blevet ham betroet, kan gøre konkrete fremskridt i overensstemmelse med det scoreboard, der blev besluttet i Tampere. Og for portugiserne, der erindrer, hvor godt Portugal håndterede sit første formandskab for nøjagtig otte år siden, og som håber, at den socialistiske regering kan leve op til denne arv af prestige og effektivitet.  Hr. formand, kære kolleger og hr. formand for Rådet. De, hr. formand for Rådet, forsøger at skabe en mere positiv holdning over for Europa-Parlamentet. De anerkender de europæiske borgeres stemme som en del af den europæiske beslutningsproces, hvilket vi sætter pris på. Vi håber på og regner med, at denne positive holdning fortsætter i det næste halve år. På det retlige område er det nødvendigt med europæiske foranstaltninger. De fremhæver spørgsmålet om ofre for forbrydelser. Det er et spørgsmål, som symboliserer borgernes retssituation på mange måder. Det handler om ikke længere at diskriminere de borgere, som udnytter den fri bevægelighed. Jeg har kæmpet længe for netop at styrke beskyttelsen af ofre for forbrydelser. Hvis landene ikke er parate til at beskytte enkeltindivider og mildne voldens konsekvenser, kan vi aldrig skabe den sikkerhed, som alle taler så smukt om. Uden traktatfaste, individuelle rettigheder for borgerne og tilstrækkelige ressourcer til politi og retsvæsen kan vi ikke opnå den frihed og tryghed, som borgerne i Europa forventer. De kan fremskynde processen ved åbent at benytte en resultattavle og vise, at der er brug for fremskridt. Og tidsgrænser for foranstaltningerne ville også sætte lidt fart i processen. De må gennemføre nødvendige prioriteringer i Deres ambitiøse program. Jeg ville fokusere på ofre for forbrydelser, scoreboard og organiseret kriminalitet. Jeg håber, at De kan bekræfte, at det er disse spørgsmål og borgerrettigheder, som står allerøverst på prioriteringslisten. Dermed vil jeg ønske Dem held og lykke.  Det er glædeligt at konstatere, at Afrika hører ind under det portugisiske formandskabs prioriteter. Europa bærer faktisk her et stort historisk ansvar, og det ville virkelig være uansvarligt at overlade det sorte kontinent til amerikanerne. Jeg håber, at det euroafrikanske topmøde bliver til noget, og at det endelig vil lykkes Unionen at indtage en fælles holdning til konflikten i Centralafrika. At Portugals opmærksomhed først og fremmest er rettet mod Angola er logisk. Alligevel vil jeg fremsætte nogle kommentarer i forbindelse med redegørelsen om krigen i Angola, hvor oprørsbevægelsen UNITA udpeges som den hovedskyldige. Det er faktisk rigtigt, at Savimbi skød den første fredsaftale i stykker, da han tabte valget i Det er lige så korrekt, at UNITA har brugt demilitariseringsperioden til at genopruste og i den nuværende krig er ansvarlig for grove krænkelser af menneskerettighederne. Vi må fortsat fordømme dette kraftigt. Men dermed frikendes Angolas ledere ikke. Det var jo regeringen, som i slutningen af erklærede oprørerne total krig og i denne krig lige så lidt skånede borgerne. I lige så høj grad står det fast, at også regeringen i vidt omfang genopruster i denne fredsperiode. Menneskerettighedsorganisationer såsom Human Rights Watch og Global Witness beskylder regeringen for omfattende korruption, anvendelse af milliarder af oliedollar til militære handler, notabene bl.a. med Portugal, og for undertrykkelse af oppositionen og pressen. Afrikas næststørste olieproducerende land har en af verdens dårligste socioøkonomiske indikatorer med underernærede børn og koleraepidemier helt ind i centrum af hovedstaden. Europa må fortsætte med at opfordre til en dialog uden anvendelse af militær logik. Her kan Portugal spille en vigtig rolle. Ikke ved at indtage en ensidig holdning, men ved at gøre begge parter opmærksom på deres ansvar. Således kan der endelig komme lidt lys i den mørke angolanske tunnel.  Hr. formand, hr. repræsentant for Rådet, først vil jeg gerne tilslutte mig hr. Coelhos synspunkt om, at et lille land vitterligt godt kan føre Unionen betydeligt fremad under sit formandskab. Dette beviste vi under det finske formandskab, og jeg er sikker på, at også Portugal vil lykkedes med dette arbejde. Den måske største udfordring, som Finland har efterladt til Portugal, er færdiggørelsen af den såkaldte skattepakke i tilknytning til adfærdskodeksen for beskatning. Da Portugal for første gang allerede sidste år efter topmødet i Helsinki informerede de øvrige medlemslande om prioriteringerne under dets formandskab, var jeg meget skuffet over den måde, hvorpå skattepakken blev omtalt, som om forsøget på at opnå en kompromisløsning allerede var opgivet. I sidste uge i Parlamentet optrådte den nye formand for ØKOFIN-Rådet, Pina Moura, dog allerede betydelig fastere og genskabte min tro på, at ligesom det tidligere formandskabsland, Finland, anser også Portugal det for vigtigt at harmonisere beskatningen medlemslandene, som det er foreslået i skattepakken. Det var også glædeligt at høre, at skattepakken også fremover vil blive behandlet i sin helhed. Der er ikke tale om et håbløst tilfælde. I en erklæring fra topmødet i Helsinki kom medlemslandene allerede til en fælles forståelse om det princip, at enhver af Unionens borgere skal betale en passende skat af alle sine renteindtægter fra opsparing. Denne skat kan naturligvis indføres på mange måder. Det centrale er således også at være opmærksom på de forskellige informationsforpligtelser, som kan sikre en retfærdig og dækkende beskatning. Jeg håber dog, at Rådet hurtigst muligt vil udnævne den arbejdsgruppe om beskatning, som der var tale om allerede i Helsinki, og at det vil fortsætte fra det grundlag, som man nåede til i Helsinki. Ud over skattepakken vokser presset for at få gennemført et fælles energibeskatningssystem, som er neutralt i forhold til den samlede skattebyrde. For mit eget vedkommende støtter jeg varmt dette mål, når blot reformen gennemføres uden fare for den europæiske industris konkurrenceevne. Den tredje udfordring med hensyn til beskatning har at gøre med momsen. Vores mål er at gå over til en endelig momsordning, så snart det er muligt. Jeg håber, at man også vil holde sig dette for øje under det portugisiske formandskab.  Hr. formand, hr. formand for Rådet, De har sandelig udarbejdet et ambitiøst handlingsprogram. Vi fra Det Europæiske Folkeparti har store forventninger til det planlagte topmøde om beskæftigelse. Det, den kristdemokratiske ministerpræsident fra Luxembourg, hr. Juncker, krævede med hensyn til beskæftigelsestopmødet i , gælder også for det planlagte ekstraordinære topmøde i Lissabon. Det må ikke blive til et litterært topmøde, som Juncker gjorde opmærksom på ved at henvise til talrige uforpligtende erklæringer fra mange topmøder. Derimod opnåede regeringscheferne et helt konkret positivt resultat med den såkaldte Luxembourg-procedure, det vil sige koordinering ved hjælp af beskæftigelsespolitiske retningslinjer og nationale handlingsplaner. Men siden er de virkelig store resultater udeblevet. Først og fremmest er der mangler ved den praktiske gennemførelse af retningslinjerne Den fælles beskæftigelsesrapport fra nævner i denne forbindelse manglende aktiviteter i medlemsstaterne, når det drejer sig om reform af skattesystemet og systemet for sociale ydelser, deltagelse i livslang uddannelse, mangler i forbindelse med fremme af arbejdsmarkedets parter for at få moderniseret arbejdsorganisationerne. I mange år har beskæftigelsespolitikken spillet en stor rolle i Parlamentet. Desværre har Rådet og regeringscheferne næsten heller ikke gjort brug af vores forslag i , f.eks. til den såkaldte europæiske beskæftigelsespakt fra Köln eller til retningslinjerne Jeg anmoder det portugisiske formandskab, således som det har annonceret det i sit dokument, til eftertanke: Gør det bedre, tag større hensyn til vores holdninger! Ny økonomisk dynamik, konkurrence og fleksibilitet skal bringes i overensstemmelse med vitale behov for social sikkerhed. Den sociale markedsøkonomis succesprincip er fremtidsmodellen for Europa.  Formand Gama, vi værdsatte mange af de ting, De sagde om Parlamentets rolle, regeringskonferencen og parlamentsmedlemmernes statut, men vi skal også tale om udvidelsen af Den Europæiske Union. Udvidelsen mod øst er vigtig, og vi ønsker at skabe et politisk Europa, men vi skal også - og Portugal er ligesom Italien et middelhavsland - rette blikket opmærksomt mod netop det store Middelhavsområde for ligeledes at føre en vigtig middelhavspolitik og skabe en balance mellem udviklingen mod øst og udviklingen mod syd. Med hensyn til Det Europæiske Råd bør man efter min mening komme hurtigt ind på tre emner. De talte om beskæftigelsen, og den er yderst vigtig for os, den er faktisk det spørgsmål, der haster mest. Arbejdsløsheden skal bekæmpes ved at støtte de små og mellemstore virksomheder, ved at sætte gang i turismen via udviklingspolitikken og ved at foretage en kraftig reduktion af skattetrykket. Også retsspørgsmålet ligger os på sinde, sådan som De understregede. Retspolitikken i Europa er en meget betydningsfuld politik. Nogle retssager er langsomme og uretfærdige - her ligger Italien desværre på en negativ førsteplads - og i mange europæiske lande er der ligeledes et politiseret retssystem, hvor nogle dommere ikke bruger deres magt i retfærdighedens tjeneste, men i politikkens tjeneste, og ofte er det også for at ramme oppositionen og minoriteterne. Efter at have nævnt beskæftigelsen og retssystemet vil jeg slutte af med at komme ind på et tredje emne, nemlig det vigtige narkotikaspørgsmål. Det er et væsentligt socialt spørgsmål, som ligger os særligt på sinde, da det berører millioner af unge mennesker. Narkotikabekæmpelsen bør være et af de områder, hvor det portugisiske formandskab, Europa-Kommissionen og Parlamentet gør en indsats. Vi skal bekæmpe de gammelkendte former for narkotika, men også og ikke mindst de nye former for narkotika, uden at vi giver efter for fristelsen til at liberalisere euforiserende stoffer, og uden at vi giver efter for fristelsen til at legalisere og tillade anvendelsen af stoffer som heroin til behandlingsformål, hvilket Parlamentet allerede har sagt nej til. Millioner af unge følger os opmærksomt. De følger Europa opmærksomt, og de forventer, at Europa kommer med et vigtigt svar.  Hr. formand, jeg har tre bemærkninger. Den første drejer sig om det sydøstlige Europa og Middelhavsområdet. Som bekendt er det et område, der er hårdt ramt, og det ville være naivt at tro, at problemerne kan løses i de seks måneder, Portugal har formandskabet. Jeg vil imidlertid opfordre formandskabet og Kommissionen til at gøre alt, hvad der står i deres magt, for at det agentur for genopbygningen af Balkan, der er beliggende i Thessaloniki, udfører sin opgave på den bedst mulige måde. Det er desuden mit håb, dels at Tyrkiet indser, at landets status som ansøgerland medfører en forpligtelse til at efterleve gældende fællesskabsret, dels at formandskabet og Kommissionen minder Tyrkiet om dets forpligtelser. Min anden bemærkning drejer sig om regeringskonferencen. Det var korrekt at medtage menneskerettighedscharteret i den nye, ændrede traktattekst, da det er noget, som interesserer særdeles mange europæiske borgere. Desuden bør dagsordenen udvides. Der bør være et retsgrundlag for en fælles forsvars- og udenrigspolitik. Og så vil jeg gerne gøre opmærksom på en ting, som Parlamentet også har givet udtryk for i betænkningen af Dimitrakopoulos og Leinen, nemlig at der bør udarbejdes nye kapitler om vigtige og synlige emner som f.eks. turisme og kultur. Min tredje bemærkning fremsætter jeg i egenskab af formand for Transportudvalget. Deres program går i den rigtige retning, hr. formand, men vi havde forventet, at De var mere ambitiøs. Jeg vil især understrege, at vi finder det nødvendigt, at der under det portugisiske formandskab kommer en afklaring på spørgsmålet om foranstaltninger til liberalisering af jernbanerne og findes en løsning på problemet med forsinkelserne inden for lufttrafikken. Vi er nødsaget til at skifte det nuværende mellemstatslige Eurocontrol-system ud med et fællesstatsligt system, hvor initiativet skal ligge hos Kommissionen, så der bliver gjort en ende på de voksende gener, som flypassagererne i luftrummet over Europa bliver udsat for.  Hr. formand, hr. formand for Rådet, hr. Costa, hr. kommissær, det portugisiske formandskab har helt klart meget på programmet i det næste halve år. Jeg vil gerne give udtryk for mine bedste ønsker om held med dem alle. Det mål, de alle sigter mod, er helt klart udvidelsen af Den Europæiske Union, en udvidelse, der er anderledes i omfang og natur end tidligere udvidelser. Vi ved også, at EU's ydre anliggender strækker sig ind i Østeuropa, og handlingsplanen for den fælles strategi i Ukraine har allerede båret frugt efter Helsinki-topmødet med bekendtgørelsen om afskaffelse af dødsstraffen. Den indledende sætning i hr. Gamas tale til os her til morgen berørte vigtigheden af den offentlige mening og af at berolige Europas befolkning. Jeg har bare et spørgsmål, som rådsformanden måske kan komme ind på i sit svar. Kan han igen forsikre os om, at hans respekt for den offentlige mening indbefatter den offentlige mening i ansøgerlandene i Central- og Østeuropa. Han føler muligvis ikke, at dette er det rette tidspunkt til at give detaljerede oplysninger om, hvilke initiativer han overvejer med henblik på at sikre, at tempoet i forhandlingerne ikke bare opretholdes, men at der også er sikkerhed for støtte i ansøgerlandene. Jeg vil være taknemmelig for en sådan forsikring i hans svar.  Hr. formand, jeg vil gerne understrege nogle spørgsmål, som efter min mening bliver taget op på en meget positiv måde i det portugisiske formandskabs program. Det drejer sig om nødvendigheden af at forene EU's udvidelse med nogle institutionsreformer, der sikrer Europas politiske rolle, sådan som Parlamentet bad om på regeringskonferencen. Europa har fællesmarkedet og den fælles mønt til sin rådighed, men det er alligevel hensigtsmæssigt, at man i højere grad gør noget ved beskæftigelsesspørgsmålet og igen sætter sig selv målsætningen om en harmonisering af skatte- og socialpolitikkerne, som er vigtige elementer i den sociale samhørighed. Vi skal styrke vores konkurrenceevne i en økonomi, der globaliseres i stadig større grad, og hvor det gælder om at tage den stadig større udfordring op, som informationsrevolutionen er. Det er nødvendigt med en ny strategi for forskning, innovation og uddannelse, og det er emner, som lægges ud til en afgørende debat med det dokument, Kommissionen vedtog i går. EU's udvidelse, der navnlig er rettet mod østlandene, er i virkeligheden en mulighed for alle europæiske lande. Jeg er dog enig med det portugisiske formandskab i, at denne politiske prioritet ikke må gøre vores opmærksomhed på Middelhavslandene mindre, eftersom freden og udviklingen i dette område er af direkte betydning for Europas fremtid.  Hr. formand, ærede medlemmer, denne debat har været overordentlig nyttig for formandskabet, og vi vil med al mulig opmærksomhed samle og studere de forslag og bemærkninger, der her er blevet fremført. Under dette formandskab vil vi arbejde meget sammen med Europa-Parlamentet, med Kommissionen, med EU's udenrigspolitiske repræsentant Javier Solana og ligeledes med Vestunionen, som vi også er formand for, og vi håber, at dette samarbejde bliver frugtbart i alle henseender. Vi bringer herfra det indtryk, at det portugisiske formandskabs handlingsprogram nyder almindelig tilslutning fra Europa-Parlamentets side, og dét er for os vigtigt, for det ansporer os til en målrettet indsats. Hvad angår punktet om beskæftigelse og fornyelse, har Parlamentet i forhold til det ekstraordinære Råd i Lissabon vist sig særdeles opmærksomt, interesseret og engageret i på én gang at gøre Europa til et område med social samhørighed og det mest dynamiske økonomiske område i verden i det århundrede, som vi nu tager hul på, med henblik på at komme globaliseringen i møde og demokratisere informationsteknologien gennem en vidensbaseret økonomi befriet fra den rene produktionsøkonomis snærende rammer. Det gælder også udvidelsen, dette historiske vendepunkt efter den kolde krig og skabelsen af et genforenet Europa. Hvad angår Tyrkiet, vil vi behandle dette spørgsmål meget grundigt, og vi vil lade foretage gennemgang af aftalekomplekset, screening og anvendelse af Københavnskriterierne samtidig med, at vi udvikler det strategiske mål at gøre Tyrkiet til et land, hvis orientering rettes mod større tilnærmelse til Europa. Jeg er klar over, at nogle her i Parlamentet har deres tvivl med hensyn til dette, men jeg vil også gerne berolige de ærede medlemmer ved at sige, at en anden politik ville være endnu værre for Europa. Den ville være meget negativ, og den ville have alvorlige følger for det, som EU ønsker at skabe både internt og internationalt. Med hensyn til regeringskonferencen mener jeg, at der er opnået en tillidsfuld enighed mellem formandskabet og Parlamentet om behovet for at involvere dette på en mere substantiel, autentisk og kontinuerlig måde i forhandlingsprocessen, hvilket vi er åbne over for. I det brev, som jeg sendte formanden for Parlamentet, da det portugisiske formandskab tog sin begyndelse, bestræbte jeg mig da også på at give til kende, at vi som formandskab var indstillet på at deltage i møderne i Parlamentets Udvalg om Forfatningsspørgsmål eller her i salen, hvis Europa-Parlamentet en dag ønsker grundigt at diskutere de spørgsmål, der behandles på regeringskonferencen. Dette ville respektere magtdelingen og hvert enkelt organs specifikke beføjelser, men det ville også, tror jeg, stimulere den europæiske debat om den institutionelle reform. Vi har ingen forbehold af nogen art, hvad angår arrangementer af denne type. Vi har i øvrigt heller ikke nogen "fastlåst" opfattelse med hensyn til beslutningerne fra Helsinki. De tillader eksplicit, at der bliver taget nye punkter op. Jeg har selv på min tur rundt i de europæiske hovedstæder diskuteret disse punkter med mine kolleger. Statssekretæren for europæiske anliggender vil også gøre det nu. Jeg skrev til mine europæiske kolleger, udenrigsministrene, allerede i starten af januar for at bede dem om at angive, hvilke punkter de forskellige regeringer mente skulle medtages på den supplerende dagsorden, således at vi meget tidligt i formandskabsperioden og regeringskonferencen kunne have et klart indtryk af dette spørgsmål, som vi også kunne delagtiggøre Europa-Parlamentet i. Jeg skrev ligeledes til mine kolleger fra ansøgerlandene, både dem i den første udvidelsesomgang og dem i den anden - og som vi jo håber en dag bliver til én og den samme - for også at bede dem om at give deres mening til kende om regeringskonferencen, fordi det værste, der kunne ske for Europas udvidelse, ville være, at denne institutionelle reform i Central- og Østeuropa blev opfattet som en slags præventiv foranstaltning mod dem, der skal træde ind. Dét ville skabe et klima af stor mistillid. De foranstaltninger, som konferencen skal beslutte, er foranstaltninger, som skal få Europa til at fungere bedre; det er helt sikkert ikke foranstaltninger, der skal forhindre de lande, som skal optages, i en dag at kunne lade deres stemme høre i det europæiske beslutningssystem. Det er derfor, det er vigtigt, at de allerede nu deltager, at der bliver lyttet til deres meninger, og det er derfor, vi kan mene, at det ikke, som et medlem sagde, er urealistisk at antage, at vi, såfremt der på dette punkt er enighed, allerede omkring Det Europæiske Råd i Lissabon kan have et klarere indtryk af, hvad der kommer til at stå på regeringskonferencens dagsorden. Med hensyn til den fælles sikkerheds- og forsvarspolitik drejer det sig om en dimension, som vi mangler for at kunne varetage Europas interesser udadtil. EU's udenrigspolitik bliver ikke til noget, så længe den ikke råder over denne komponent. Vi vil i løbet af dette halvår tage afgørende skridt, for at dette skal blive til virkelighed. Vi vil gennemføre den første øvelse, hvor NATO overfører styrker til Vestunionen, som vil handle under EU's politiske ledelse. Men de af vores kolleger og de medlemmer af Europa-Parlementet, der ikke kommer fra lande, der er medlem af Atlantpagten, kan være helt rolige: Denne øvelse vil på alle punkter blive gennemført ikke for at mindske, men for at øge den europæiske sikkerhed, og den forudsætter hele tiden, at man er meget opmærksom og omhyggelig, hvad angår forholdet til dem af os, der ikke deltager i Atlantpagten, men som vil kunne få adgang til alle disse systemer, for så vidt de ønsker at deltage i dem. Og hvis de ønsker dét, vil de kunne være med på fuldstændig lige fod med de øvrige deltagere. Med hensyn til nogle af de punkter i udenrigspolitikken, som de ærede medlemmer har rejst, nemlig EU/Afrika-topmødet: Vi har ikke taget dette med blandt det portugisiske formandskabs udtrykkelige mål, fordi vi, da vi overtog formandskabet, mente, at det ikke var tilstrækkeligt udarbejdet, og vi ville ikke skuffe europæerne ved at inddrage et mål, som vi ikke havde den fjerneste sikkerhed for at nå. Vores arbejdslogik er denne: Vi vil fortsætte med at udvikle initiativer, så vi når som helst kan tage denne idé op, hvis det tidsmæssigt er muligt og praktisk gennemførligt at føre den ud i livet. I modsat fald vil vi fortsætte med at se på den grundigt sammen med vores afrikanske partnere med henblik på at skabe grundlaget for, at den senere kan blive konkretiseret. Med hensyn til spørgsmålet om forbud mod salg af våben til Indonesien: I september, hvor situationen i Østtimor var mest dramatisk, traf EU beslutning om at forbyde salg af våben til Indonesien i en begrænset periode, der slutter nu i januar. Denne beslutning indebar ikke nogen automatisk videreførelsesmekanisme, og den enighed, der kunne opnås i Rådet, betød, at der ikke for indeværende etableres noget nyt forbud mod salg af våben til Indonesien, men det er også blevet understreget med al mulig tydelighed, at EU's medlemslande på dette punkt er underlagt et strengt adfærdskodeks, der opstiller meget stramme regler for, hvor våbnene ender, og for deres anvendelse. Vores enighed var desuden meget klar i understregningen af, at denne sag stadig er åben, og at forbuddet er et redskab, der når som helst kan bringes i anvendelse af EU, således som det nu er blevet, for i enhver dramatisk situation at blive benyttet til at afhjælpe og inddæmme en sådan. Med hensyn til Angola drejer det sig om et land med umådelige ressourcer og med det for Afrika sjældne, at det ikke har en for stor befolkning, hverken i forhold til landets areal eller dets ressourcer. Situationen i Angola har trukket en konflikt, en ustabilitet, i langdrag og har også medført, at der hersker stor fødevareknaphed og stor humanitær nød. Lusaka-aftalerne er ikke blevet overholdt af den ene af parterne, og et af de afgørende spørgsmål i den angolanske udvikling har været den ene parts afvisning af at lade sig afvæbne og blive til et civilt parti, der indgår i en normal institutionel sammenhæng. Det er imidlertid vigtigt, at dette kommer til at ske, og det er derfor, EU's bestræbelser sigter på at opmuntre alle dem, der i den ene af lejrene, nemlig UNITA, ønsker og er parat til at betjene sig af politiske midler og ikke af våbenmagt. Men der er ting, som alle anerkender skal forbedres. Jeg var for ca. fire dage siden i Angola og jeg talte ikke blot med præsidenten og medlemmer af regeringen, men også med parlamentsmedlemmer fra alle grupper, herunder nogle, som vi i dag kan betragte som udtryk for UNITA's forskellige afskygninger, og jeg kunne konkludere, at mange anerkender, at det angolanske system skal forbedres. Nogle af disse forbedringer er på vej, og det er vigtigt, at deres videre gennemførelse stimuleres. Det gælder forbedring af finansieringssystemet og af statens regnskabsvæsen, dets gennemskuelighed og dets regler. I denne sammenhæng vil de forhandlinger, der skal indledes med Den Internationale Valutafond, og den givne undertegnelse af en første aftale inden længe sikkert skabe de nødvendige betingelser for, at der i Paris-klubbens regi kan oprettes en multilateral overvågningsmekanisme for afviklingen af Angolas udenlandsgæld, så EU vil kunne frigive de midler, der blev sat til side år tilbage under rundbordssamtalerne om Angola, men som stadig i dag holdes tilbage af de grunde, som vi kender. Forbedring af det institutionelle system, med en forfatningsrevision, som man er begyndt at diskutere, og som naturligvis må indebære, at man tilslutter sig pluralismens, retsstatens og pressefrihedens værdier. Jeg understreger i denne forbindelse vigtigheden af den debat, der skal finde sted i det angolanske parlament om journalisternes rettigheder, og hvor fundamentalt det er, at der i et moderne politisk system eksisterer en uafhængig presse. Dette vil selvfølgelig fremme Angolas reintegrering i det internationale system, en forbedring også af dets forhold til FN-systemet, noget, der er ekstremt vigtigt. Jeg skal i denne sammenhæng fremhæve forhandlingerne mellem Angolas regering og FN's generalsekretær om åbning af et FN-kontor i Angola, der skal overvåge og befordre den humanitære hjælp, hvilket vi få stor betydning for den angolanske befolkning. Der skal således på den ene side ske afmilitarisering af et politisk parti, og på den anden gennemføres en forbedring af institutionelle forhold, af finansieringssystemet og af den måde, som landet samarbejder med FN's organisationer på. EU's engagement i denne proces er indlysende nok af stor betydning og vigtighed, både hvad angår den humanitære hjælp som med hensyn til udarbejdelsen af et støtteprogram for genopbygning og genoptræning. Hr. formand, ærede medlemmer af Europa-Parlamentet, det er mig fuldstændig umuligt af tidsmæssige årsager, og fordi der er sat et nyt punkt på Parlamentets dagsorden om Mellemøsten, at gøre mit indlæg meget længere, men jeg vil gerne slutte med at sige, at det for formandskabet er kilde til stor tilfredshed at have konstateret, hvordan man i denne debat har kunnet nå frem til almindelig samstemmighed med hensyn til de hovedlinjer, som vi har lagt frem, og hvordan det også har været muligt for os - og jeg tror, at det er lykkedes - at finde en samarbejdsform med Europa-Parlamentet, som jeg er sikker og vis på vil være til berigelse for såvel Rådet som Parlamentet, hvad angår vores institutioners overordnede virke.  Mange tak, hr. formand for Rådet. Forhandlingen er afsluttet.  Fredsprocessen i Mellemøsten Næste punkt på dagsordenen er Rådets og Kommissionens redegørelser om fredsprocessen i Mellemøsten.  Hr. formand, ærede medlemmer, meget kort vil jeg sige, at jeg netop sammen med EU's udenrigspolitiske repræsentant, hr. Javier Solana, en særlig udsending fra EU, hr. Miguel Moratinos, og en repræsentant for en af kommissærerne har været i Mellemøsten, hvor vi på EU's vegne kunne mødes med højt placerede modparter i Syrien, Israel, de palæstinensiske områder, Jordan, Egypten og Libanon, ligesom der fandt et møde sted med generalsekretæren for Den Arabiske Liga. Fredsprocessen i Mellemøsten forløber i store træk godt, men der er to umiddelbare hurdler: den ene i den israelsk-palæstinenske del, fordi der er nogle forsinkelser i udvekslingen af tidsplaner, og datoen for påbegyndelse af forhandlingerne om den endelige status er blevet udskudt; den anden i forhold til Syrien med forsinkelser, fordi den syriske side afviser en umiddelbar genoptagelse af forhandlingerne i Washington. Denne forsinkelse i den syriske del har stor betydning, fordi den vanskeliggør og bestemmer åbningen af forhandlinger for Libanons vedkommende. EU har i de forløbne år medvirket stadig mere både i dybden og i bredden gennem dets særlige udsending, hr. Miguel Moratinos, hvis arbejde jeg gerne vil fremhæve, gennem Kommissionens vedvarende indsats og nu også gennem EU's udenrigspolitiske repræsentant. Det netop aflagte besøg vil blive fulgt ved, at præsident Arafat næste mandag gæster Rådet efter sit ophold i Washington, og ligesom vi allerede har haft møde med Israels udenrigsminister, Levi, skal vi nok inden længe have et tilsvarende med Syriens udenrigsminister i forbindelse med de fortsatte forhandlinger. Ligeledes skal vi - formandskabet, hr. kommissær Christopher Patten og EU's udenrigspolitiske repræsentant - deltage i det multilaterale møde, som der er indkaldt til i Moskva den februar, og dér vil vi fremlægge EU's synspunkter. EU har uden at være part i forhandlingerne vedblivende ydet fredsprocessen aktiv støtte, har været mærkbart til stede i den multilaterale proces og vil nu til februar få lejlighed til på ny at sætte den arbejdsgruppe i gang vedrørende økonomisk og regional udvikling, som EU er formand for. Naturligvis har EU også været til stede via middelhavspartnerskabet, der har udmøntet sig i en række associeringsaftaler med landene i området og finansielle støtteprogrammer, ligesom det har været det via Den Europæiske Investeringsbank. I alle landene er der bevidsthed om - det kunne vi konstatere under vores sidste besøg - at selvom EU ikke er part i forhandlingerne, har vi på grund af den omstændighed, at EU for praktisk talt alle landene i regionen er den vigtigste handelspartner og den største yder af statslig støtte til de palæstinensiske områder, på mellemlangt og langt sigt en uerstattelig rolle at spille i sikring af freden i Mellemøsten, og de rammer, der findes for dette samarbejde, er da også ved at blive bygget videre ud. Det gælder både hjælpen til flygtningene, udarbejdelse af integrerede samarbejdsprogrammer, navnlig med hensyn til vandproblemet, den fælles forvaltning af vandressourcerne, og hvad angår specifikke regionale udviklingsprogrammer. Det har ligeledes været muligt for os at være til stede i denne proces, uden at det har kollideret med USA, som vi regelmæssigt har udvekslet synspunkter med, og vores mission, der sluttede i går, har kunnet konkludere, at EU's engagement i hele mellemøstenspørgsmålet skal styrkes. Det er yderligere et punkt, hvor det er absolut nødvendigt, at der eksisterer et permanent samarbejde mellem Rådet og Kommissionen og ligeledes et permanent samarbejde mellem disse to organer og Parlamentet.  Mange tak for Deres redegørelse, hr. formand for Rådet. Vi afbryder her forhandlingen, så vi kan gå over til afstemningen.  AFSTEMNING Fru formand, jeg ville blot gøre mine tyske kolleger opmærksom på, at der i en gammel udgave er sket en oversættelsesfejl. Jeg ved ikke, om denne er rettet eller ej. Det drejer sig om punkt Der taler vi om regnskabsåret I den gamle tyske udgave står der Jeg vil gerne klart fremhæve, og jeg har ikke set den sidste tyske udgave, at teksten skal lyde som følger: "erklærer sig ude af stand til at afslutte regnskaberne for regnskabsåret , hvis ikke Kommissionen har rettet de regnskabsmæssige fejl, Revisionsretten har påpeget." Betænkning af van Hulten for Budgetkontroludvalget om opfølgning af anden beretning fra Den Uafhængige Ekspertgruppe om reform af Kommissionen Om punkt  Fru formand, jeg har en anmodning. Ved det næste punkt drejer det sig om det meget følsomme emne om kommissærernes politiske tilhørsforhold. Da afstemningen om første og anden del kan være vildledende, fordi det ikke er en første og en anden del, men derimod skal være en indskudt sætning, anmoder jeg om, at De læser denne indskudte sætning op, således at alle kolleger ved, hvad de stemmer om i dag.  Det gør vi så på den måde. Om ændringsforslag  Fru formand, jeg mener, at ændringsforslag er bortfaldet, efter at vi nu nådigt har besluttet, at vi alligevel selv må fastsætte vores egne regler, og at vi kun vil forhandle, og at ikke noget andet organ skal træffe beslutninger på vores vegne. Da vi jo har strøget de pågældende ord, giver indskuddet, der skal tilføjes via ændringsforslag , ikke længere nogen mening. Det giver kun mening, hvis en anden forsamling skal beslutte reglerne på vores vegne, og den så nådigt bliver enig med os. Da Parlamentet har vist, at det har så meget ryggrad, at det i det mindste selv vil bestemme over sine egne procedurer, mener jeg, at dette ændringsforslag er bortfaldet.  Fru formand, i dette tilfælde kan jeg ikke erklære mig enig med den forrige taler, for dette drejer sig om medlemsstatutten. Det er forskellen mellem Europa-Parlamentet og Rådet i dette tilfælde. Det er et andet spørgsmål end det, vi tidligere har beskæftiget os med. Vi opretholder vores ændringsforslag.  Fru formand, jeg er enig med hr. Elles i, at det er et andet spørgsmål, men jeg er enig med hr. Kuhne i, at vi må have det ordnet.  Om punkt , ændringsforslag  Fru formand, ændringsforslag afspejler, sådan som det er medtaget her, ikke præcis den afstemning, der foregik i Budgetkontroludvalget. Jeg har taget det op med udvalgets formand, der ikke er enig. Men det er vigtigt at påpege det her. Jeg skal fortælle Dem, hvad forskellen er. Budgetkontroludvalget stemte for første del af ændringsforslaget fra Udvalget om Retlige Anliggender og Det Indre Marked - for det er, hvad det er - og imod anden del. Så teksten burde faktisk lyde: "... er af den opfattelse, at vederlag og godtgørelser til tjenestemænd som helhed skal være attraktive og konkurrencedygtige, for så vidt angår lønningsniveauet, men at der er behov for en mere tidssvarende struktur." Udvalget gik ind for første del, der er en sproglig ændring, men imod anden del, der er en ændring af substansen.  Hr. van Hulten, jeg er bange for, at dette er lidt uklart for nogle af os. Alle har forstået Dem. For mit vedkommende sætter jeg den skrevne tekst under afstemning.  Fru formand, betænkningen af Theato om beskyttelse af Fællesskabets finansielle interesser har undergået en interessant udvikling fra den første til den endelige udgave. Forslaget om en fællesskabsforordning til oprettelse af en uafhængig europæisk offentlig anklagemyndighed er blevet forkastet, da det var i klar modstrid med traktatens artikel Dette forslag er blevet til en simpel appel til den kommende regeringskonference. Det er blevet erstattet af et forslag til forordning om oprettelse af en ny og ret mærkværdig enhed, et uafhængigt europæisk organ, der udøver beføjelser med hensyn til kontrol af lovformeligheden af OLAF's undersøgelsesvirksomhed. Dette andet forslag er som et ekko af mit indlæg den oktober sidste år, hvor jeg som enkelte andre medlemmer af Parlamentet udtrykte bekymring over gennemførelsesvilkårene i Europa-Parlamentet for den interinstitutionelle aftale vedrørende OLAF's undersøgelsesvirksomhed. Måske forsøger man at tage højde for vores kritik, selvom det sker med en vis forsinkelse. Dette nye uafhængige organ, der skulle have status som en uafhængig instans, virker desværre meget underligt og svarer stadig ikke på det grundlæggende spørgsmål, som jeg stillede, nemlig spørgsmålet om vores Parlaments selvstændighed. For så vidt angår den uafhængige europæiske offentlige anklagemyndighed, er det et forslag, der er i modstrid med vores opfattelse af nationernes Europa, som jeg forklarede det under debatten i går og i forbindelse med debatten den september sidste år om den anden beretning fra Den Uafhængige Ekspertgruppe. Ikke desto mindre fremlægges det fortsat af en lang række jurister, de såkaldt intellektuelle selvstændige, som dog i virkeligheden oftest betales direkte eller indirekte af Kommissionen. De burde i stedet tage sig af spørgsmålene om privilegier og immunitet i Kommissionen, der, i henhold til Den Uafhængige Ekspertgruppe, selv besværliggør kampen mod svig. Vi finder det i øvrigt yderst påfaldende, at idéen om en europæisk offentlig anklagemyndighed kommer frem i betænkningen af Theato, uden at den overhovedet er blevet drøftet med vores udvalg om opfølgning på institutionelle spørgsmål, til trods for at en sådan nyskabelse ville medføre en omfattende ændring af ligevægten mellem institutionerne. Men som sædvanlig, når det gælder de europæiske anliggender, lancerer man reformer uden rigtig at forklare omfanget af deres følger fra starten. Dette er en del af den misinformation, i kraft af hvilken systemet fortsætter med at fungere.  Fru formand, jeg stemte på pensionistpartiets vegne ja til disse henstillinger om indførelse af strafferetlig beskyttelse af EU's finansielle interesser. Dette bør efter min mening være det første skridt i retning af indførelsen af en egentlig EU-lovgivning på det civilretlige og strafferetlige område. Ellers ville jeg ikke have stemt ja, da det ikke er i Europas interesse at sørge for en europæisk retsmyndighed blot for at straffe de uhæderlige EU-ansatte og de sorte får, der findes overalt. Jeg ønsker og anmoder om, at borgerne i hele Europa reelt får en europæisk civillov og en europæisk straffelov.  . Vi har i dag stemt imod oprettelse af en europæisk offentlig anklager af følgende grunde: Vi går ikke ind for en fælles europæisk strafferet eller -myndighed. Vi mener som udgangspunkt, at man kan bekæmpe kriminalitet lige så effektivt med de eksisterende instrumenter, deriblandt Europol og konventionerne om udlevering og gensidig retshjælp. I virkeligheden er der ikke så stor forskel på medlemsstaternes strafferet, at de ikke kan overvindes med de eksisterende mellemstatslige instrumenter. Vi kan dog fuldt ud tilslutte os kritikken af de medlemsstater, der endnu ikke har ratificeret svindelkonventionen fra Vi mener ikke, at der er retsgrundlag i traktaten for oprettelse af en europæisk offentlig anklager. Der er ikke hjemmel til at introducere en myndighed, der berører medlemsstaternes strafferet eller retsplejeregler. Et alternativ til den europæiske offentlige anklager kunne i stedet være Eurojust, som foreslået på topmødet i Tampere. En koordinerende enhed bestående af nationale offentlige anklagere, der skal støtte efterforskningen i kriminalsager. Vi hilser dette initiativ velkomment. Det er netop et sådant praktisk samarbejde, der er behov for. Den europæiske offentlige anklager ville i første omgang kun tage sig af forbrydelser begået af EU-ansatte. I virkeligheden er der mere behov for en grundlæggende reform af personalevedtægten og disciplinærproceduren. Det er kun de groveste sager, der vil få strafferetlige konsekvenser. % af sagerne vil være disciplinærsager om forsømmelse eller inkompetence. Der er i stedet behov for ordentlige interne kontrolprocedurer og en revision af immuniteten for de ansatte.  På vegne af De Konservative i Europa-Parlamentet vil vi gerne understrege, at vi er fast besluttede på at beskytte Fællesskabets økonomiske interesser. Vi vil gerne have konventionen og de to protokoller om dette underskrevet af alle medlemsstater så snart som muligt. Vi mener, at der bør være tæt samarbejde mellem medlemsstaterne om at sikre, at dette mål bliver nået. Men vi støtter ikke idéen om en ensartet ramme af kriminallovgivning til at beskytte EU's økonomiske interesser eller etableringen af en europæisk offentlig anklagemyndighed. Vi har derfor i dag stemt imod Theato-betænkningen.  Vi fra frihedspartiet har fra tidernes morgen været for en effektiv kontrol og bekæmpelse af svig netop i forbindelse med uregelmæssigheder i EU-budgettet. Dette er også årsagen til vores principielle støtte til betænkningen af Theato. Ikke desto mindre er vi særlig opmærksomme på den kompetenceretlige problematik. På baggrund heraf opfordres medlemsstaterne til i forbindelse med diskussionen om traktatreformerne at undersøge, om det overhovedet giver mening eller fører til noget at skabe egne EU-scenarier. Den aktuelle retsstilling gør efter vores opfattelse ikke dette muligt, det holder vi fast i. Rollen som "europæisk anklagemyndighed" vil - uanset titel - medføre store indgreb i suveræniteten, hvilket forudsætter en grundig diskussion. Netop det, at kun få medlemsstater har ratificeret aftalen om beskyttelse af EU's finansielle interesser, viser endnu en gang integrationsmulighedernes grænser. Vi understreger dog udtrykkeligt, at det ikke kan komme på tale at skabe et egentligt fælles marked, og at en harmonisering af strafferetlige forhold inden for de foreslåede områder skal begrænses. Skabelsen af en fælleseuropæisk strafferet er i al fald ikke i overensstemmelse med vores målsætning.  Denne betænkning drejer sig om beskyttelse af Den Europæiske Unions økonomiske interesser. Det er klart, at de metoder, vi i øjeblikket har til retsforfølgelse af folk, der har begået svig mod EU's kasser, er utilstrækkelige. F.eks. er der kun fem medlemsstater, der har ratificeret konventionen om beskyttelse af EU's finansielle interesser, til trods for at de lovede at gøre det for mere end fem år siden. Den konservative regering skrev ikke under, men for nylig har Labour-regeringen sammen med Tyskland, Østrig, Finland og Sverige underskrevet aftalen. I den uge, hvor Kommissionen skitserer sine reformforslag og understreger nødvendigheden af at ændre kultur i Kommissionen, har de britiske Labour-medlemmer ved deres afstemning anbefalet, at embedsmænd, der forser sig, skal retsforfølges. Det nuværende system til retsforfølgelse af embedsmænd, der forser sig, virker ikke, og derfor støtter vi den opfattelse, at vi skal have en offentlig anklager for EU, men kun for ansatte ved EU's institutioner. Vi har helt klart stemt imod forslaget om en europæisk offentlig anklager, der går ud over dette, og har kategorisk stemt imod enhver henvisning til corpus juris. Ved vores stemmer har vi vist, at de britiske Labour-medlemmer ikke vil tolerere svig i EU's institutioner, og vi opfordrer andre, der har stemt imod denne betænkning, til at forklare, hvordan de vil vinde kampen mod svig i EU's institutioner. Betænkning af van der Laan  Fru formand, den betænkning, der er blevet fremlagt for os i dag, foreslår, at Kommissionen meddeles decharge for gennemførelsen af Den Europæiske Unions almindelige budget for regnskabsåret i medfør af traktatens artikel De franske medlemmer af Gruppen Union for Nationernes Europa har afvist at stemme for denne fremgangsmåde. Faktisk blev betænkningen om decharge for -budgettet allerede udsat af dette Parlament den maj sidste år, da den afgående Santer-Kommission, hvis beføjelser var indskrænket til varetagelse af de daglige opgaver, ikke var i stand til at påtage sig de reformforpligtelser, der syntes nødvendige set i lyset af Revisionsrettens omfattende kritik. I dag har Prodi-Kommissionen ganske vist overtaget disse forpligtelser og allerede lanceret flere reformer, men betyder det, at vi skal meddele decharge? Vi må ikke glemme, at Revisionsrettens beretning for regnskabsåret var meget hård, og at Retten afviste at udstede en revisionserklæring om de underliggende transaktioners troværdighed, sådan som denne defineres i traktatens artikel Retten tilføjede faktisk følgende yderst vigtige bemærkning, samtidig med at den oplyste, at forpligtelsestransaktionerne formelt set virkede rigtige: Som i tidligere år er konsekvenserne af de fejl, der vedrører de transaktioner, der ligger til grund for Kommissionens betalinger, af et sådant omfang, at Retten ikke kan afgive erklæring om disse transaktioners lovformelighed og formelle rigtighed. Hvis ikke Revisionsretten er villig til at afgive en revisionserklæring for -budgettet som helhed, hvorfor har Europa-Parlamentets medlemmer så besluttet at give deres moralske opbakning ved at meddele Kommissionen decharge? Vi støder naturligvis på indvendinger om, at Kommissionen ikke længere er den samme, hvortil vi svarer, at gennemførelsen af -budgettet stadig er, hvad den er. Den har ikke ændret sig i løbet af de seneste seks måneder. De fejlbehæftede underliggende transaktioner er i øvrigt ikke alle Kommissionens ansvar. Medlemsstaterne har ofte været involveret.  Fru formand, jeg stemte på pensionistpartiets vegne ja til dechargen til Kommissionen for regnskabsåret Hvad har pensionister med dechargen at gøre? Jeg kom i tanke om, at jeg også var regnskabsuddannet, og som sådan ville jeg gerne have, at der kom til at ligge så mange euro som muligt i borgernes lommer. Parlamentets kontrol ved meddelelsen af decharge er således en af vores vigtige funktioner, og det er mit ønske, at såvel Revisionsretten som Parlamentet får større beføjelser, og ikke mindst at de får større beføjelser, når det gælder denne kontrolaktivitet. Jeg mener også, at man bør være opmærksom på, at man ikke bruger euro, hver gang forbrugerne får én euro. Desuden bør man efter min mening sikre, at aktiviteten ikke bare formelt er korrekt, men at den også er korrekt med hensyn til indholdet og dens konkrete formål. Betænkning af van Hulten  Fru formand, betænkningen af van Hulten om de reformer, der skal hjælpe Kommissionen ud af dens krise, er ganske trofast over for den anden beretning fra Den Uafhængige Ekspertgruppe, som min gruppe allerede udtalte sig om den september sidste år. Men de foreslåede reformer er ikke sat tilstrækkeligt i perspektiv, hvilket gør, at de mange forslag til umiddelbare forbedringer, hvoraf nogle er gode, og andre er dårlige, måske skjuler de europæiske institutioners virkelige problemer. Man kunne især som følge af Den Uafhængige Ekspertgruppes første beretnings opremsning af de individuelle fejl have forventet, at den anden beretning ville undersøge de korrumperede instanser, der permanent arbejdede omkring de europæiske institutioner, sådan som dette beskrives i en række dokumenter, der cirkulerede på det tidspunkt, hvor beretningen blev udarbejdet. Men det blev der ikke noget af. Det er naturligvis bedre at foreslå fremtidsorienterede reformer end hele tiden at vende tilbage til fortiden. Men jeg tror i dette tilfælde, at fortidens sødme forhindrer os i at se omfanget af de nødvendige reformer. Det er klart, at der er tale om et stort antal reformer, men det, det først og fremmest drejer sig om, er teorien om Kommissionens uafhængighed, som forhindrer folk i at forstå, at Kommissionen blot skal være en simpel tjeneste, der er fælles for medlemsstaterne, og som forhindrer medlemsstaterne i at udøve en veritabel kontrol over Kommissionen. Vi skal derfor bekæmpe alt det, der er med til at gøre Kommissionen til en uindtagelig borg, herunder give Rådet en veritabel politisk kontrol over Kommissionen, styrke det gensidige samarbejde mellem Den Europæiske Revisionsret og de nationale domstole med henblik på at forbedre den kontrol, der gennemføres både i medlemsstaterne og i Bruxelles, fjerne de halvdiplomatiske privilegier, som Kommissionen nyder godt af, og som forhindrer undersøgelsesarbejderne, åbne den europæiske offentlige forvaltning meget mere for de nationale specialiserede tjenestemænd, der udstationeres midlertidigt. Endelig skal vi, som Udvalget om Beskæftigelse og Sociale Anliggender har foreslået det i en udtalelse, der ikke er blevet taget til følge, fuldstændig revidere muligheden for at finansiere interessegrupper uden forudgående tilladelse i henhold til budgettets afsnit A - en mulighed, der i dag giver plads til uddeling af subventioner uden lovhjemmel, og som favoriserer den inkarnerede kundekreds omkring Kommissionen.  Fru formand, jeg stemte på pensionistpartiets vegne ja til denne betænkning om en reform af Kommissionen. I indledningen står der, at vi vedtager denne foranstaltning, fordi det er nødvendigt at genskabe de europæiske borgeres tillid til EU's integrationsproces. Det er således rimeligt, at der ikke forekommer svig, og at en forordning fra Kommissionen forhindrer, at vi kommer til at stå i disse situationer igen, hvor det - som jeg sagde før - kan være det sædvanlige sorte får, der er tale om. Det dog helt rigtigt af vores kollega Berthu, der talte før mig, at sige, at det, som betyder noget, er handlingerne. Man får ikke bare borgernes tillid - herunder de europæiske pensionisters tillid - ved hjælp af forordninger og paragraffer, men først og fremmest ved hjælp af en rask og konkret indsats fra Kommissionens side og ved at skære ned på Parlamentets, Kommissionens og Rådets personale.  . Vi har i dag stemt for van Hulten-betænkningen, da den indeholder mange gode anbefalinger til reform af Kommissionen. Vi vil specielt fremhæve en gennemgribende reform af personalepolitikken og en effektivisering og decentralisering af finanskontrollen. Der er imidlertid enkelte punkter, hvor vi har valgt at stemme imod de fremlagte forslag. Vi har stemt imod oprettelse af en europæisk offentlig anklager. Vi mener, at et udvidet mellemstatsligt samarbejde om efterforskningen i kriminalsager, som foreslået på topmødet i Tampere, er en bedre idé. Der er desuden snarere behov for en reform af personalestatutten, da de færreste sager har strafferetlige konsekvenser. Vi har stemt imod helt at afskaffe forhåndskontrollen. Man skal beholde en vis forhåndskontrol. Det er ikke nok kun at kontrollere på stikprøvebasis, når pengene er givet ud. I stedet skal man reformere og decentralisere kontrollen. Vi har stemt imod at begrænse Parlamentets adgang til information. Parlamentet bør have ret til alt det materiale, som Kommissionen stillede til rådighed for Ekspertgruppen. Vi har også stemt imod oprettelsen af flere såkaldte ekspertudvalg. Det bør være de kompetente udvalg i Parlamentet, der foretager undersøgelser og stiller forslag til reformer. Faren ved ekspertudvalg er, at man kan komme til at undergrave Parlamentet som folkevalgt institution.  Hr. formand, jeg støtter fuldt ud min Labour-kollega, Neil Kinnocks, fremragende bestræbelser på at få orden på det rod, som Kommissionen har viklet sig selv ind i. Ligesom Kommissionen ikke kunne fungere med teknologi fra 'erne, kan den heller ikke fortsat fungere med en ledelseskultur, der daterer sig fra 'erne. Der er desperat behov for en gennemgribende reform af dens forvaltning og finansielle kontrolsystemer. Målet må være at skabe en effektiv, ansvarlig og gennemskuelig Kommission, som Europas borgere igen kan nære tillid til. Kommissær Kinnock har lagt stærkt ud. Når det drejer sig om at ruske op i stædige, gammeldags organisationer, som er stivnede i rutiner, har ingen gjort det bedre end han. Hans forslag til en adfærdskodeks for alle europæiske embedsmænd, fjernelsen af de nationale flag fra nøglepositioner og moderniseringen af forhold på arbejdsmarkedet er dristige, radikale og et glimrende eksempel på god gammeldags britisk sund fornuft. Han er faktisk ved at tilføre organisationen en dosis britisk effektivitet, frisk luft og ansvarlighed. Det var naturligvis Europa-Parlamentet og i særdeleshed Den Socialdemokratiske Gruppe under anførsel af min tidligere kollega Pauline Green, der tvang Kommissionen til at åbne sig og indrømme, at den måtte ændre sig. Og vi kan ikke slække på agtpågivenheden endnu. Hr. Kinnock står og vil fortsat stå over for betydelig modstand mod sine reformer. Skønt alle offentligt påstår, at de støtter gennemgribende reformer, er der nogle eurokrater, der ikke vil vige tilbage for noget for privat at beskytte deres velerhvervede interesser. Ej heller vil eurofobiske Torier lade nogen lejlighed gå fra sig til at forsøge at score politiske point, selv på bekostning af reformer, der er desperat behov for. Men Labour-medlemmerne af Europa-Parlamentet vil fortsat give hr. Kinnock og hans reformprogram vores fulde opbakning. Reformerne må ikke køre i grøften på grund af selviskhed hos et mindretal af eurokrater og euroskeptikere.  Van Hulten-betænkningen er et vitalt bidrag til arbejdet med reformer af EU og det arbejde, hr. Kinnock er gået i gang med. En effektiv og dynamisk Kommission er en forudsætning for en udvidelse af Den Europæiske Union. Beskyttelse af EU's finansielle interesser er en integrerende del af denne reformdagsorden. Selvom de britiske Labour-medlemmer er enige i, at det er nødvendigt at forbedre beskyttelsen af EU's finansielle interesser, mener de, at det oplæg i tre faser til en europæisk offentlig anklagemyndighed, der indeholdes i betænkningen, ikke er den rette vej frem, og at det vil være nødvendigt med langt mere detaljerede drøftelser for at finde et middel til håndtering af den svig, som forekommer i alle medlemsstater. De britiske Labour-medlemmer støtter kun etablering af en europæisk offentlig anklagemyndighed som nævnt i punkt for at sikre, at der vil fremkomme oplysninger, som kan lette retsforfølgelse ved de nationale domstole af dem, der bedrager skatteyderne. De britiske Labour-medlemmer mener også, at etableringen af et udvalg om normer i den offentlige forvaltning ville være til gavn for alle institutioner i Den Europæiske Union, herunder Europa-Parlamentet.  Fredsprocessen i Mellemøsten Næste punkt på dagsordenen er fortsættelsen på Rådets og Kommissionens redegørelser om fredsprocessen i Mellemøsten.  Jeg er rådsformanden meget taknemmelig for udtalelsen her til morgen om Mellemøsten ved begyndelsen af denne debat og for at få del i noget af hr. Gamas indsigt, da han netop var kommet hjem fra dette område. Det eneste, jeg er ked af, er, at min egen forpligtelse til at åbne det europæiske genopbygningskontor i mandags betød, at jeg ikke selv kunne tage del i turen til Mellemøsten, selvom uheldet, som jeg nævnte tidligere i dag, bevirkede, at jeg strandede i lufthavnen i München i stedet for at komme til Thessaloniki - men det er en anden historie. Sådan kan det gå. Jeg håber, at de ærede medlemmer vil undskylde mig, hvis jeg ikke kan blive til afslutningen af denne debat, som jeg under normale omstændigheder ville gøre. Debatten var planlagt til i morges, og på den baggrund har jeg aftalt at modtage gæster fra Balkan her til aften. Så jeg håber, jeg kan regne med Europa-Parlamentets forståelse. Jeg kan forsikre Dem for, at det ikke er noget, som jeg ønsker at indføre som fast praksis. Ligesom de ærede medlemmer glæder jeg mig over USA's bestræbelser, som igen har fået gang i forhandlingerne mellem Syrien og Israel til trods for den syriske beslutning om, at de behøver mere tid, før de kan genoptage drøftelserne, der skulle være begyndt igen i dag. Der er rimeligt håb om, at der i den nærmeste fremtid kan opbygges en basis for en fredsaftale. Jeg håber også, at fremskridt i forhandlingerne med Syrien vil bane vej for en hurtig genoptagelse af forhandlingerne mellem Libanon og Israel, så der kan ske parallelle fremskridt hen imod en samlet aftale om Israels forhold til sine naboer mod nord. Samtidig må vi ikke tabe det palæstinensiske spor af syne. Palæstinensernes situation har altid været det centrale spørgsmål i konflikten. En rimelig, ja, generøs, aftale med dem er nøglen til varig fred i Mellemøsten. Israelere og palæstinensere har gjort betydelige fremskridt hen imod en gennemførelse af Sharm el Sheikh-memorandummet. Selvom der har været tilbageskridt, håber jeg, at de tilbageværende israelske troppers tilbagetrækning snart vil blive til noget. Til trods for antydninger i forgårs af, at tidsplanen for rammeaftalen om permanent status er blevet udskudt til den anden side af fristen midt i februar, håber jeg også meget, at den langt vigtigere frist i september for en endelig aftale om permanent status kan nås. Man har forsikret mig om, at det også var hr. Baraks og hr. Arafats mening, da de mødtes i mandags. De ærede medlemmer vil vide, at vi har været særlig optagede af, at man igen skulle begynde at gøre fremskridt i de multilaterale forhandlinger. Det er slet ikke lige ud ad landevejen, men vi vil gøre, hvad vi kan, for at muliggøre det i tæt samarbejde med vores medsponsorer fra USA og Rusland såvel som parterne i regionen. Vi har et særligt ansvar for at fremme økonomisk udvikling i regionen. Det, at der er indledt drøftelser med Syrien, har banet vej for en sammenkaldelse af den multilaterale styringsgruppe i Moskva sidst på måneden. Jeg ser frem til at komme til dette møde og håber, at vi omsider kan begynde at få gang i tingene igen. Den Europæiske Union har en vigtig rolle at spille i fredsprocessen, som alle parter - palæstinensere, israelere, deres arabiske naboer og USA - har erkendt. Ej heller er vores rolle begrænset til at spille bankmand. Vi må være parat til at handle hurtigt for at støtte konsolideringen af freden i regionen. Men vi må ikke stikke os selv blår i øjnene. En omfattende mellemøstlig fredsaftale vil have en høj pris. Kommissionen overvejer allerede implikationerne for Den Europæiske Union af den seneste opmuntrende udvikling. Vi agter snart at delagtiggøre Europa-Parlamentet og Rådet i, hvad vi mere præcist mener om denne sag. Men lad mig minde de ærede medlemmer om, at Den Europæiske Union godt kan handle hurtigt, når det drejer sig om finansiel støtte til fredsprocessen. Vi er den største af alle donorer til palæstinenserne. Vi har også givet meget betydelig støtte til Jordan, Libanon, Syrien og Egypten. Med israelerne har vi etableret et tættere samarbejde på en række områder, som er af særlig interesse for dem. Fællesskabets bidrag på over millioner euro i bistand og lån mellem og har effektivt støttet palæstinensisk autoritet og bidraget væsentligt til genopbygningen af den fysiske infrastruktur på Vestbredden og i Gaza, som var i forfald. Den Europæiske Unions medlemsstater har tilsammen bidraget med yderligere millioner euro i denne afgørende periode. Lad mig i denne forbindelse glæde mig over de vigtige skridt, de palæstinensiske myndigheder for nylig har taget for at forbedre gennemskuelighed af budgettet. Præsident Arafat vil møde Ministerrådet i næste uge. Det vil være en god lejlighed til at tage fat på behovet for at tage de samme modige skridt for at forbedre den palæstinensiske administration og styrke lov og orden. Kommissionen er aktivt involveret i disse bestræbelser. Kommissionen har også fremskyndet sin planlagte støtte til regionale samarbejdsprojekter mellem Israel og araberne. Vi afsatte mere end millioner euro sidste år. Denne pakke inkluderede fornyet støtte til mellemfolkelige aktiviteter og grænseoverskridende samarbejde, hvor israelere og arabere mødtes på ngo- og ekspertplan. Medlemmerne vil erindre, at Den Europæiske Union er den største finansielle donor til de samlede bestræbelser på at bringe forsoning til Mellemøstens befolkning. Der er et antal spørgsmål, der naturligt melder sig som yderligere væsentlige mål for fællesskabsstøtte i den kommende fase af fredsprocessen - heriblandt det at hjælpe med at konsolidere en aftale om Golan både med hensyn til at bidrage til sikkerhedsordninger og at støtte minerydning og genopbygning af samfund i Golanhøjderne. Den økonomiske udvikling i Syrien vil nødvendiggøre bistand til overgangen fra krigs- til fredsøkonomi. Genopbygning og ophjælpning af økonomien i det sydlige Libanon, det eneste område i Mellemøsten, hvor der er en igangværende militær konflikt, vil også kræve betydelige anstrengelser. Vi må også fortsætte vores støtte til økonomiske reformer og social udvikling i Libanon under ét. Der er brug for en løsning på det palæstinensiske flygtningeproblem - det er den største gruppe flygtninge i verden, som tæller næsten millioner mennesker - en antydning af de enorme udfordringer, der ligger forude. Vi må støtte initiativer til øget adgang til forbedret fordeling og forvaltning af regionens meget sparsomme vandressourcer. Sidst, men måske vigtigst, må vi ved at opmuntre til et tættere regionalt samarbejde på en række områder forene alle landene om fælles bestræbelser på at løse deres fælles problemer. Det er allerede klart, at de økonomiske ressourcer, der i øjeblikket står til rådighed for Fællesskabets bistand til denne del af verden, ikke vil være tilstrækkelige i forhold til størrelsen af den støtte, der bliver behov for, hvis der sluttes varig fred. Jeg vil gerne understrege dette punkt. Jeg vil meget gerne minde Rådet og om nødvendigt Europa-Parlamentet om, at vi ikke fortsat bør tillade, at der udvikler sig en kløft mellem vores smukke ord og det, som vi faktisk er i stand til at gøre. Jeg gentager, at hvis vi skal have ændret politikken i Mellemøsten, er der behov for et gearskifte i den støtte, som vi vil blive anmodet om at yde, og som vil blive forventet af os. Jeg håber, at jeg kan tilføje, at vi ønsker at yde denne støtte. Vi har gjort fremskridt i de seneste måneder og uger, som hr. Gama allerede har nævnt. Men det vil uundgåeligt blive en svær proces med vanskeligheder og skuffelser undervejs. Vi vil gøre alt, hvad vi kan, for at hjælpe processen til en heldig afslutning og opfylde vores forpligtelser samt møde de udfordringer, dette vil resultere i. Endelig vil jeg til glæde for dem, der er kommet ind i salen inden for de seneste minutter, gentage hvad jeg sagde i begyndelsen af dette indlæg: at jeg ikke kan blive til afslutningen af debatten, fordi jeg forventede, at debatten skulle finde sted i morges og derfor har aftalt et møde om Balkan i aften. Det håber jeg, at Europa-Parlamentet vil forstå.  Hr. formand, kommissær Patten kan regne med vores forståelse. Jeg vil sige til ham, at kommunikationen med Madrid plejer at være mere flydende, og at jeg derfor håber snart at se ham der. De erklæringer, som vi har hørt i løbet af dagen om fredsprocessen i Mellemøsten, kommer i rette tid i forhold til den stramme rundrejse, som ministeren, hr. Gama - hvis fravær ved forhandlingen jeg også beklager - har foretaget i området ledsaget af andre repræsentanter for Rådet. Tonen i de nyheder, som har været i medierne om de seneste begivenheder i området, kunne få os til at anlægge et pessimistisk syn på situationen. Jeg mener helt ærligt, at en vurdering af denne type ikke ville være i overensstemmelse med virkeligheden. I den henseende er jeg enig i kommissær Pattens positive synspunkter. Lad mig forklare: Det er rigtigt, at den israelske regering har udskudt den tredje overdragelse af en del af Vestbredden til Den Palæstinensiske Myndighed. Men det er også rigtigt, at efter underskrivelsen af Sharm el Sheikh-aftalerne er % af Vestbredden og to tredjedele af Gazastriben blevet overdraget til Den Palæstinensiske Nationale Myndighed, og - hvad der er mere vigtigt - den aftale er til dato blevet overholdt samvittighedsfuldt, eftersom selv dens forlængelse er den israelske regerings prærogativ i henhold til Sharm el Sheikh. Naturligvis forudsat at fristen på tre uger ikke overskrides, som premierminister Barak har lovet. På den anden side er beslutningen om at udsætte den anden samtalerunde, som blev indledt i Shepherdstown af Den Syriske Arabiske Republik, uden tvivl vigtig, men jeg er overbevist om, at det håb, der opstod den januar i den by, ikke vil briste. Hr. formand, det, at de forskellige politiske grupper i Parlamentet under denne forhandling, som altid er kontroversiel, forelægger et beslutningsforslag, som er resultatet af en bred enighed, er efter min mening betegnende for den klare politiske vilje til beslutsomt at støtte de igangværende fredsprocesser. Derfor erklærer jeg med samme fasthed, at vi afviser vold som middel til løsning af de utvivlsomt store uoverensstemmelser mellem parterne. Efter min mening er det en garanti for begge parter, set ud fra et såvel politisk som økonomisk synspunkt, for det løfte, som de kan forvente fra Den Europæiske Union i dens bidrag til afholdelse af udgifterne til den fred, som vi alle stræber efter. Ingen er i tvivl om, at det er absolut nødvendigt for at garantere sikkerheden i området og bidrage til den udvikling, der tjener til at mindske de eksisterende store sociale forskelle. Men det tjener også til at henlede opmærksomheden på at kræve Den Europæiske Unions politiske deltagelse i processen i sammenhæng med dens økonomiske bidrag - vi stræber heller ikke efter at blive bankdirektører - som er tilsvarende synlig for offentligheden. Jeg er ikke det mindste i tvivl om, at den næste rejse, som formanden for Europa-Parlamentet foretager til regionen, vil bidrage til det.  Hr. formand, jeg takker kommissær Patten for en udførlig beskrivelse. Jeg tilslutter mig det, som Galeote Quecedo har givet udtryk for. Vi i Parlamentet støtter fredsprocessen i Mellemøsten kraftigt. Det er jo en fredsproces, som endelig er i gang. Trods problemer og forsinkelser er der alligevel stor forskel på fredsprocessen i dag og fredsprocessen, som den så ud for et år siden. Jeg vil understrege fire punkter. For det første indeholder Sharm el Sheikh-aftalerne som bekendt en konkret tidsplan for gennemførelsen af Israels forpligtelser. Det drejer sig om interimsaftalen samt Hebron- og Wye-aftalen. Mens der er indledt forhandlinger om en endelig fredsaftale, tror jeg, at det er vigtigt holde de to ting adskilt. Selvom der ikke sker fremskridt i slutstatusforhandlingerne, bør dette ikke bringe gennemførelsen af de tre ovennævnte interimsaftaler i fare. Det, vi skal være opmærksomme på i denne sammenhæng, er hvordan det går med havnen i Gaza, den nordlige transitrute mellem Gaza og Vestbredden, yderligere løsladelser af sikkerhedsfanger og gennemførelsen af de økonomiske foranstaltninger. Det andet punkt drejer sig om Syrien. Det centrale spørgsmål her er naturligvis grænsespørgsmålet. Vi ved endnu ikke, hvordan det går med forhandlingerne. Det vigtigste er imidlertid, at forhandlingerne er indledt. Et vigtigt punkt i denne sammenhæng er den fremtidige vandfordeling. Golan står i øjeblikket for mellem en tredjedel og en sjettedel af Israels vandforsyning. Det tredje punkt er fredsforhandlingerne i Syrien, som er tæt forbundne med spørgsmålet om israelsk tilbagetrækning fra Sydlibanon. Ifølge UNIFIL er der nu konkrete tegn på, at Israel forbereder en tilbagetrækning, hvilket vi hilser velkomment. De udestående stridspunkter er selvfølgelig også dér vandproblemet og situationen for de libanesisk-palæstinensiske flygtninge. Mit sidste punkt handler om den kommende palæstinensiske stat. Den kan blive udråbt i år med eller uden Israels støtte. Barak-regeringen har ladet forstå, at man er indstillet på at lave en fredsaftale med en stat som modpart. Selvom forhandlingerne ikke er afsluttet i september i år, er der ingen forligsmæssige hindringer for, at en palæstinensisk stat kan blive udråbt efter denne dato. I den forbindelse er det da vigtigt for os, som støtter denne tanke, at det bliver, som kommissær Patten sagde, nemlig en stat med indblik og en demokratisk stat. Det vil vi alle medvirke til.  Hr. formand, jeg vil gerne først og fremmest henvise til det fælles beslutningsforslag, som vil blive fremsat som afslutning på denne forhandling, og som min gruppe har bidraget til, og som vi naturligvis godkender. Men mere specifikt ønsker jeg her at udtrykke vores glæde over den kendsgerning, at Israel og Syrien efter så lang tid atter taler med hinanden for at finde en løsning på deres meningsforskelle. De nylige forhandlinger er imidlertid et vigtigt skridt i retning af en permanent fred i Mellemøsten. Det er derfor ærgerligt, at disse fredssamtaler foreløbigt er suspenderet. Begge parter skal virkelig gøre sig store bestræbelser. En varig fred i området kan først gennemføres gennem en aftale, hvor de israelske grænsers sikkerhed og Syriens integritet garanteres. I den forbindelse er optagelsen af vedvarende diplomatiske forbindelser og en konstant dialog nødvendig. Foruden de bilaterale møder med Syrien håber jeg, at Israel inden for en overskuelig fremtid også vil indlede forhandlinger med Libanon, og at en multilateral løsning vil vise sig at være mulig inden for rammerne af det økonomiske og regionale samarbejde. Alligevel er det stadig beklageligt, at Den Europæiske Union, en af de vigtigste finansielle donatorer, stadig ikke er i stand til at spille en vigtig politisk rolle i fredsprocessen. Denne fredsproces i Mellemøsten er en af prioriteterne i Den Europæiske Unions fælles udenrigs- og sikkerhedspolitik. Her vil hr. Solana, den højtstående repræsentant i Rådet, spille en særlig rolle. Endvidere skal Kommissionen og medlemsstaterne opfordres til at støtte projekter, som kan hjælpe ved opbygningen af forståelse og partnerskab mellem de forskellige befolkninger i området. Jeg må også gøre opmærksom på betydningen af Barcelona-processen, som skal have en positiv indflydelse på det regionale samarbejde. I denne henseende støtter vi Libyens deltagelse under forudsætning af, at det anerkender menneskerettighederne, afstår fra at støtte terrorister og fuldt ud støtter fredsprocessen. Der er selvfølgelig stadig mange uløste problemer og ubesvarede spørgsmål tilbage, også med hensyn til palæstinenserne. Enhver ved, at fredsprocessen er en langvarig og besværlig proces, men vi er overbevist om, at vores mål, nemlig et fredeligt og velstående Mellemøsten, vil blive nået med den nødvendige tillid, den uundværlige politiske vilje og den nødvendige udholdenhed.  Hr. formand, det er glædeligt, at der foregår fredsforhandlinger mellem både Israel og Palæstina og mellem Israel og Syrien på trods af forsinkelser og problemer. Sandhedens time nærmer sig. Er Israel parat til at følge FN's resolutioner og tilbagelevere de arabiske områder, som blev erobret i , til gengæld for fred og sikkerhed? Vil Israel lade de palæstinensiske flygtninge vende tilbage eller få kompensation? Vil Israel dele Jerusalems og Jordanflodens vand? Vil det frie Palæstina blive en fuldt demokratisk stat og dermed en pålidelig fredspartner? Vil Syrien fuldt ud anerkende Israels eksistens og indføre demokrati og retsstatslighed? Selvom hovedansvaret for fredsprocessen ligger hos besættelsesmagten Israel, har de arabiske partnere også et stort medansvar. Freden i Mellemøsten angår imidlertid os alle sammen. Derfor er det godt, at EU fungerer som fadder for den palæstinensiske stat. På denne baggrund vil jeg slutte med en bemærkelsesværdig historie fra EU-landet Sverige. Dér afholdes en international regeringskonference om Hitlers jødeudryddelser, hvilket selvfølgelig er et velkomment initiativ. Blandt indbudte stater fra alle verdensdele er der imidlertid ikke en eneste af de arabiske stater, som indgår i EU's Barcelona-proces. Dette er blevet tolket sådan, at den arabiske holdning over for Israel af europæere skulle betragtes på samme måde som nazismens antisemitisme, hvilket jo er helt forkert. Den arabiske verdens kritik af Israel er bygget på samme slags antikolonialisme som f.eks. Algeriets frihedskamp mod Frankrig. Men i dag har Egypten, Jordan og Palæstina jo aftalefast fred med Israel. Derfor tænkte jeg på, om kommissær Patten ikke er enig med mig i, at det havde været rimeligt og passende, at man havde inviteret i det mindste nogle arabiske stater til konferencen i Stockholm.  Hr. formand, jeg vil gerne rette en stor tak til kommissær Patten for hans bevidsthed om fredsprocessens vanskeligheder og om den indsats, som EU gør, for at fredsprocessen kan gennemføres. Det er virkeligt på tide, at der bliver fred i Mellemøsten, og at man afslutter den historiske fase, der blev indledt med Balfour-erklæringen i og den arabisk-israelske krig i Det er på tide, at der bliver nogle sikre grænser for hvert enkelt land i området, og at de politiske, sociale og økonomiske rettigheder samt menneskerettighederne anerkendes og praktiseres i Syrien, Palæstina, Israel og alle andre steder. Dette er også en praksis, som har at gøre med den enkeltes og det enkelte lands suverænitet og demokrati, men i den forbindelse er det nødvendigt, at de stridende parter er modige nok til at skabe fred og indføre rettighederne, og at de hver især betragter den anden part som en partner og ikke som en undersåt, de er nødt til at give indrømmelser. Her tænker jeg navnlig på konflikten mellem Palæstina og Israel, men dette gælder også for de områder, der har været besat siden for Golanhøjdernes vedkommende og siden for den sydlige del af Libanons vedkommende. Israel skal påtage sig sit ansvar, trække sig tilbage fra de besatte områder og dele vandressourcerne, men skal samtidig have garanti for, at det kan leve sikkert og fredeligt i den økonomiske og politiske samhandel med alle landene i området. Sikkerheden vedrører dog ikke kun Israel. Det samme gælder for de andre lande, først og fremmest for palæstinenserne, som stadig lever under militærets besættelse, og som selv i dag har fået deres jord konfiskeret i B- og C-områderne til trods for Oslo-aftalerne. Efter Oslo-aftalerne er der indtil den oktober blevet konfiskeret dunum jord, heraf under den nye Barak-regering. Træer er blevet rykket op med rode, huse er blevet ødelagt, og navnlig i Østjerusalem er vandforsyningen begrænset eller utilgængelig, mens bosættelserne fortsætter og bliver stadig mere omfattende. Der er dog ingen tvivl om, at der med valget af den nye regering er sket nogle fremskridt, for nu begynder man i det mindste at forhandle igen. Men der kan ikke skabes en stabil og varig fred i Mellemøsten, hvis palæstinenserne ikke får deres egen stat, og hvis de ikke har mulighed for at bevæge sig frit inden for deres eget område. Det internationale samfund bør ganske enkelt gennemføre resolution , , og Det er efter vores mening bekymrende, at forbindelserne med Syrien udsættes på samme måde som Baraks beslutning om at udsætte tilbagetrækningen af den israelske hær og Sharm el Sheikh-aftalerne. Vi anser det for at være yderst vigtigt, at EU spiller en politisk rolle i forhandlingerne, der er lige så stor som EU's rolle i den økonomiske bistand. Vi kan ikke nøjes med at være passive tilskuere, vi skal tværtimod være med fremme i første række, uden at vi af den grund kommer på kollisionskurs med USA, sådan som minister Gama sagde.  Hr. formand, først vil jeg gerne takke og udtrykke min anerkendelse over for hr. Patten og hans kommentarer her i dag, særlig med hensyn til den rolle, Den Europæiske Union skal spille i fredsprocessen, og for igen at have bekræftet, at vores rolle ikke bare er at være "bankmand" for hele operationen. Jeg var dybt skuffet over nyheden i denne uge om, at fredsdrøftelserne mellem Israel og Syrien er blevet suspenderet. Jeg håber meget, at man kan nå et kompromis og således overvinde dette, så fredsprocessen kan blive genoptaget meget snart. Ikke desto mindre kan vi ikke nægte, at der er sket positive politiske fremskridt i Mellemøsten på det seneste. Det, at den syriske udenrigsminister og den israelske premierminister for nylig sad om samme bord i Amerika for første gang i historien, antyder, at gammelt had og fjendskab kan overvindes. Politiske ledere må vise virkeligt mod for at få etableret rammer, der kan føre til en samlet fredsaftale i Mellemøsten. Jeg ved, at hvis man kan nå til enighed mellem Syrien og Israel, vil den israelske premierminister stadig stå over for en reel opposition mod nye aftaler med Syrien ved enhver folkeafstemning i fremtiden. Bosætterne i Golanhøjderne vil forlange kompensation, og der skal stilles sikkerhedsgarantier. Hvis Syrien er villig til at give indrømmelser i sikkerhedsspørgsmål, kunne udsigterne til en heldig løsning på problemet mellem Israel og Syrien være lovende. Med hensyn til palæstinaspørgsmålet erkender jeg, at der stadig er nogle vanskeligheder med hensyn til gennemførelsen af visse aspekter af Wye-aftalen. De vigtigste problemer i øjeblikket drejer sig om vanskelighederne ved tilbagetrækning såvel som overdragelse af territorier. Det meget begrænsede omfang af frigivelse af palæstinensiske fanger og det forhold, at den israelske regering synes at have til hensigt at bremse gennemførelsen af allerede givne byggetilladelser såvel som at undlade at give nye, rejser yderligere problemer. Disse spørgsmål har helt klart hæmmet fremskridt hen imod forhandlinger om en permanent løsning, selvom jeg ikke tror, at disse forhandlinger vil blive bremset på ubestemt tid. I øjeblikket synes den største vanskelighed ved at få gang i forhandlingerne at være, at palæstinenserne insisterer på, at man først skal nå til enighed om grænsespørgsmålene, mens den israelske regering siger, at de kun skal løses, hvis man når en løsning på spørgsmålet om bosættelser og sikkerhed. I øjeblikket synes begge parter at have dannet sig den opfattelse, at man ikke kan blive enig om noget, før man er enige om det hele. Afslutningsvis vil jeg sige, at mens andre lande i Mellemøsten har haft forbehold over for den samlede udvikling i fredsprocessen, er Egypten og andre lande i regionen villige til at bevæge sig fremad, nu da den syriske regering er blevet inddraget i fredsprocessen. Jeg håber inderligt, at alle de vigtigste deltagere i meget nær fremtid vil begynde at bevæge sig fremad af hensyn til sikkerheden og livskvaliteten for Mellemøstens befolkning, så der kan nås en samlet aftale om alle de afgørende spørgsmål, der skal løses.  Hr. formand, ærede kolleger, de forskellige beslutningsforslag, som forelægges for Parlamentet, giver et mere eller mindre realistisk billede af situationen i Mellemøsten. Der er nogle, som går ind for nye aftaler mellem Israel og Syrien, men kun få gør opmærksom på det egentlige og centrale problem i spørgsmålet om Mellemøsten. Nu er tiden nemlig inde til, ærede kolleger, at et fundamentalt spørgsmål om den globale ligevægt bliver løst. Det er på tide, at Israel overholder de gamle forpligtelser, trækker sig definitivt tilbage fra de besatte områder og langt om længe anerkender Den Palæstinensiske Myndighed én gang for alle, hvis genvundne diplomatiske indsats er garanteret, så længe den er i Yasser Arafats fornuftige hænder. Det er ligeledes vigtigt, at vi ikke taber det irakiske spørgsmål af syne, som ingen taler om længere, hvorved man kaster et glemselens slør over problemerne for millioner af kvinder, ældre og børn, som er ofre for en embargo, der er lige så infam, som den er arrogant. Jeg ved ikke, hvor meget Syrien og Israel reelt kan og vil gøre, men jeg ved, at vores institution kan gøre meget, og det er på tide, at den beskæftiger sig lige så intensivt med folks eksistens, som den beskæftiger sig med ballasterne til vores lysstofbelysnings kolde, konsistensløse og kunstige neon, der kan oplyse et hus, men bestemt ikke verden i det tredje årtusinde.  Hr. formand, den israelske forfatter Amos Oz skitserede for nylig rammende den iskolde forhandlingsatmosfære mellem israelere og syrere. Oz havde fået indtryk af, at syrerne syntes, at de til gengæld for Golanhøjderne kun behøvede at faxe et modtagelsesbevis. Denne tanke, som Oz fremsatte, vender også tilbage i den israelske presse. Den viser kontrasten mellem premierminister Baraks personlige fredsbestræbelser og Damaskus' stærke mand, præsident Assads, utilnærmelige holdning, ja, fysiske fravær ved forhandlingsbordet i USA. Assad og ikke hans minister bør da være Baraks oplagte samtalepartner. Udenrigsminister Farouk al-Sharas uhøflige optræden i Shepherdstown er israelerne meget utilfredse med. Hans holdning over for ministerpræsident Ehud Barak var absolut krænkende. Hvorfor lægges der så stor vægt på elementære diplomatiske omgangsformer i en vanskelig territorial forhandlingsproces? Syrerne saver på den måde muligvis den gren over, de selv sidder på. I sidste instans har de israelske vælgere stadig lov at udtale sig om en tilbagelevering af Golan. Alle fremsatte beslutningsforslag er præget af et stærkt ønske om en større europæisk rolle i fredsprocessen. Det er imidlertid i høj grad et spørgsmål, om Bruxelles kan fremskaffe de milliarder af dollar, som de israelske og syriske myndigheder forlanger af deres fredsprotektor, USA. Og så taler vi ikke engang om de omfattende, ligeledes kostbare sikkerhedsgarantier i tilfælde af en israelsk tilbagetrækning fra Golan. Til sidst et spørgsmål til Det Europæiske Råd og Kommissionen. Hvor sande er pressemeddelelserne om, at det portugisiske formandskab allerede har lovet tropper som fredsstyrke på Golanhøjderne?  Hr. formand, sagen er, at nyheden om afbrydelse eller udsættelse på ubestemt tid af samtalerne mellem syrere og israelere ikke er en god nyhed, ligesom det heller ikke er en god nyhed, at der i forgårs igen skete et bombeattentat, som resulterede i sårede. Det er klart, at USA ikke denne gang har fået genoptaget disse forhandlinger, og sandheden er, at der er vanskelige hindringer i vejen: Syrerne vil igen have herredømmet og myndigheden over Golanhøjderne og genoprette grænserne fra før juni , mens israelerne mener, at det stemmer bedre overens med deres situation at have de grænser, der blev fastlagt i At samtalerne mellem syrerne og israelerne er gået i stå, er ikke den eneste forsinkelse af fredsprocessen i Mellemøsten. I øjeblikket er også gennemførelsen af rammeaftalen mellem Den Palæstinensiske Myndighed og Israel standset. Efter de samtaler, der fandt sted i forgårs mellem den israelske premierminister og lederen af Den Palæstinensiske Myndighed, har den israelske premierminister anmodet om en udsættelse på to måneder fra februar, som er fristen for gennemførelsen af rammeaftalen om Vestbreddens og Gazastribens situation. Hvad kan Den Europæiske Union gøre i denne situation? Desværre ikke ret meget. Den skal naturligvis støtte disse forhandlinger under USA's auspicier, den skal skabe mange flere kontakter, og det er positivt med tilstedeværelsen af den udsendte fra Den Europæiske Union, ambassadør Moratinos, som bestemt har udført sin opgave - inden for Den Europæiske Unions kompetenceområde - med stor omhu og effektivitet. Men det forhindrer os alt sammen ikke i at se, at der er en vis magtesløshed, for når forhandlerne for begge parter i denne weekend tager flyet for at vende tilbage til USA, kan vi ikke lade være med at tænke på, at for hver dollars der bruges på fredsprocessen i regionen, bidrager Den Europæiske Union med Og når man tænker på, at der snart afholdes en konference i Moskva, er den patetiske situation i Den Europæiske Unions tilstedeværelse i denne proces tydelig. Jeg vil over for det portugisiske formandskab understrege, at det er nødvendigt, at vi spiller en større rolle, at det er på tide, at vi træder til, og at Den Europæiske Union bliver mere synlig på dette område. Jeg håber, at det besøg, som Europa-Parlamentets formand og formændene for de relevante interparlamentariske delegationer gennemfører i regionen, gør det muligt at indlede en periode med større initiativ og større tilstedeværelse fra Den Europæiske Unions side i denne komplicerede og vanskelige fredsproces.  Hr. formand, hr. formand for Rådet, hr. kommissær Patten, jeg vil gerne takke Dem for deres redegørelser, specielt kommissær Patten, hvis analyse jeg deler fuldt og helt. Derfor vil jeg ikke gentage det, han har sagt. Jeg skal blot komme med tre anmærkninger, som kommissær Patten muligvis betragter på samme måde, men som af forskellige årsager ikke kan formuleres så åbent som af et parlamentsmedlem. For det første tror jeg, at vi kan glæde os over de aftaler, som er indgået mellem Israel og Det Palæstinensiske Selvstyre. Men nu har vi fået nok aftaler: Oslo, Wye Plantation, Sharm el Sheikh. Det er aftaler nok, nu mangler de at blive opfyldt. Her er jeg imidlertid lige så skeptisk som min kollega Salafranca, når han siger, at der i denne uge var dårlige nyheder fra Israel, nemlig at det heller ikke er muligt at overholde tidsplanen for opfyldelsen af denne seneste aftale. Det andet punkt vedrører genoptagelsen af forhandlingerne mellem Syrien og Israel. Det mener jeg er en særdeles opløftende nyhed. Men vi har i denne uge ligeledes erfaret, at hr. Barak ikke tager til Washington, og at forhandlingerne derfor ikke kan videreføres. Jeg vil helt klart konstatere: Hvis Golanhøjderne gives tilbage til Syrien, er problemet løst i denne region. Når det gælder spørgsmålet om folkeafstemningen, som forskellige kolleger har nævnt, må vi endnu en gang overveje, om det altid er nødvendigt at afholde en folkeafstemning for at opfylde forpligtelserne i henhold til international ret og folkeretten! I Tyskland ville man sikkert være begejstret, hvis vi sagde, at nu afholder vi en folkeafstemning om betalingerne til Den Europæiske Union, og vi lader det afhænge af, om det tyske folk er villig til at betale. Det ville være en lignende situation. Tredje og sidste punkt vedrører Den Europæiske Unions rolle. Her vil jeg virkelig understrege, hvilken fremragende rolle den særlige repræsentant Moratinos har spillet i regionen, og det som vi har ydet økonomisk, hr. kommissær Patten. De ved, at De altid kan få opbakning fra Europa-Parlamentet, også for Deres forslag. Vi er der, når det skal finansieres. Men vi skal også spille en politisk rolle, og den kan hr. Moratinos ikke spille alene i denne region. Her skal formandskabet være aktivt, her skal mister FUSP rejse til regionen, og vi skal, således som russerne har gjort det, selv invitere fredsprocessens hovedpersoner. Så har vi spillet den rolle, som svarer til vores deltagelse og vores bidrag.  Hr. formand, hr. kommissær Patten, kære kolleger, de nylige fredsforhandlinger i USA mellem Israel og Syrien udgør et vendepunkt i Mellemøstens historie - et vendepunkt, som vi nu har ventet på i år, og som det helt klart er vanskeligt at nå frem til. Der afholdes ikke noget møde i Sheperdstown i dag, men vi må, som kommissær Patten sagde det for et øjeblik siden, håbe, at denne udsættelse af forhandlingerne som følge af syrernes sidste krav blot er et pludseligt sving på vejen mod en fredsaftale, der skal ændre hele Mellemøstens ansigt. Vores udtalelse giver udtryk for følgende: Håbet om en retfærdig og harmonisk aftale med udgangspunkt i respekten for nationernes suverænitet og retten til at leve i sikkerhed inden for trygge og anerkendte grænser. Alle de fremmede tropper, herunder altså også de syriske styrker, skal forlade Libanon i overensstemmelse med De Forenede Nationers Sikkerhedsråds resolution nr. Tør vi håbe på, at de israelske tropper trækker sig ud af det sydlige Libanon i juli måned - det er den dato, som Ehud Barak har fastsat? Tør Unionen håbe på en dobbelt fredsaftale mellem Israel og landets naboer mod nord? Det tror vi. Det vil vi tro. Aldrig tidligere har parterne udvist så stor beslutsomhed. Jeg vil gerne understrege et punkt, der efter min mening er af afgørende betydning, nemlig den harmoni, der skal karakterisere vores europæiske meddelelse, den politiske harmoni mellem forhandlingens parter, naturligvis, og endelig harmonien mellem befolkningerne. Som følge af attentatet i Haderi i mandags skal vi gentage vores fordømmelse af enhver form for terrorisme. Apropos harmoni - eller i dette tilfælde nærmere disharmoni - vil jeg gerne tilføje, at det er meget ærgerligt, at vi igen i dag må konstatere, at den politiske rolle, som Europa spiller i forbindelse med løsningen af denne konflikt, er meget lille. Før middag nævnte formanden for Rådet, hr. Gama, den finansielle og kommercielle støtte, som Europa yder til området. Ikke desto mindre må vi konstatere, at genoptagelsen af fredsprocessen for øjeblikket er Washingtons fortjeneste. Syrerne har som andre arabiske lande før dem valgt amerikanerne til at lede forhandlingerne. Det er det samme valg, som Hebron foretog, hvor Europa lider under et offentligt partipolitisk image - det er en kendsgerning og ikke en holdning. Derfor siger vi igen til kommissær Patten, hr. Solana og hr. Moratinos, at vi stoler på, at de vil gøre en stor indsats for, at den europæiske stemme bliver hørt i forbindelse med bestræbelserne på at finde en fredelig løsning på konflikten. Og selvom det er vanskeligt for Europa at tale med kun én stemme om fredsprocessen, kan og skal vi tale om den i samme ånd præget af tillid og solidaritet.  Hr. formand, jeg tror, vi her har at gøre med et tilfælde, hvor der på trods af de forskellige partifarver i Europa-Parlamentet er bred enighed om retningen og tilslutning til de generelt positive synspunkter, som hr. Patten gav udtryk for. I de få sekunder, jeg har til rådighed, vil jeg gerne fremhæve et punkt, som næsten alle de øvrige talere også har været inde på, nemlig Europas undervurderede og politisk svage rolle. Kravet om en vigtigere rolle til Europa handler ikke kun om, at vi også skal spille en rolle og være til stede, så vi kan få del i den ære, som USA får, men det bunder også i den kendsgerning, at der er noget sygeligt i den amerikanske indgriben på grund af den ensidige måde, hvorpå USA ser på mange spørgsmål i Mellemøsten, både med hensyn til dets holdning til forskellige lande som Irak, Libyen og Syrien og med hensyn til en politik, som lægger for lidt vægt på grundlæggende folkeretlige principper. En politik, som Den Europæiske Union kunne fremme på en langt mere væsentlig, offensiv og dynamisk måde baseret på FN's resolutioner frem til i dag. Ud fra denne betragtning mener jeg, at der er adskillige spørgsmål, som f.eks. Israels tilbagetrækning fra de områder, det besatte i , som er nøglepunkter, hvor Europa kunne spille en rolle og sætte en mere generel positiv dynamik i gang.  Hr. formand, hr. kommissær, mine damer og herrer, den israelske fredsproces er gået i stå, før den er kommet rigtig i gang. Desværre! Dette er imidlertid ikke særlig overraskende og heller ingen grund til bekymring, men det viser, hvor vigtigt det er, at Den Europæiske Union og også Europa-Parlamentet bakker op om fredsprocessen mellem Israel og Syrien, som gik i stå for fire år siden og er et af de væsentligste elementer for fred i Mellemøsten. I betragtning af denne fredsproces' sikkerhedspolitiske dimension er tålmodighed en dyd. Det er forståeligt, at præsident Clinton gerne vil opnå en udenrigspolitisk succes i Mellemøsten, inden hans valgperiode udløber, men det må ikke føre til et forhastet forhandlingsresultat. Når Den Europæiske Union hører til de største bidragsydere i denne region og ønsker at blive taget politisk alvorligt, har den ikke blot brug for en stemme, men først og fremmest også for harmoni. Den skal undgå at få ry for at være partisk. Dette er ikke altid lykkedes for Den Europæiske Union før i tiden. Derfor er dens synlighed i Mellemøsten også ringe. I denne forbindelse må jeg stille spørgsmålet om, hvor koordineret Den Europæiske Unions udenrigspolitik rent faktisk er. Dette spørgsmål er ikke blot foranlediget af rollefordelingen mellem kommissæren for eksterne forbindelser, Chris Patten, og mister FUSP, Javier Solana, men også i forbindelse med kommissionsformand Prodis invitation af Libyens statschef Gaddafi. Jeg mindes den tidligere østrigske forbundskansler Kreisky, der var så ovenud aktiv i Mellemøsten, at han udrettede langt større skade end gavn med sin invitation til Gaddafi for mange år siden. I lyset af den sikkerhedspolitiske dimension i forbindelse med overdragelsen af Golanhøjderne skal EU gøre det klart, at et sådan skridt først kan finde sted i slutningen af fredsprocessen og ikke i begyndelsen. Syriens modydelse må ikke kun begrænse sig til en normalisering af de diplomatiske forbindelser til Israel. Selv i en tidsalder med raketter, der kan flyve hen over alt, er det nødvendigt at udelukke faren for, at det nogensinde igen bliver muligt at skyde på Israels territorium fra Golanhøjderne som i Det kræver et effektivt overvågningssystem. For det andet skal en fred med Syrien også følges op af en fred med Libanon. Den israelske ministerpræsident Baraks mål om at trække de israelske tropper ud af sikkerhedszonen i Sydlibanon frem til juli skal bakkes op. Men Syrien bør så tage lignende skridt, for det har stadig en betragtelig tilstedeværelse af tropper i Bekaadalen og har også indflydelse på terrororganisationer i Libanon. Det er op til Syrien at få bugt i det mindste med en del af dette terrormiljø. At det er bydende nødvendigt, viser det seneste terrorangreb på det nordlige Israel. Tidspunktet for en fred mellem Israel og Syrien er gunstigt, for også statschef Assad ønsker, alderen taget i betragtning, at efterlade et rent bord til sin efterfølger, det vil sige til hans søn. Der mangler en af hovedforudsætningerne herfor, nemlig en demokratisk grundordning. Derudover kan EU tilbyde følgende: Dens model for at opnå fred ved hjælp af økonomisk-politisk integration, åbne grænser og uden toldbarrierer er en model, der skal præsenteres på en attraktiv måde i hele Mellemøsten.  Hr. formand, hr. kommissær, vi er i vores forhandling og beslutning klar over, at der er stadig er mange forhindringer på vejen mod en fuldstændig gennemførelse af fredsprocessen i Mellemøsten. Når det er sagt, har vi tillid til, at den fredsvilje, som befolkningerne i dette område har vist, ender med at blive dominerende, og vi anmoder om, at EU bidrager hertil ved at indtage en ny position som hovedaktør. Vi indrømmer, at Unionen har spillet en rolle i den forbindelse - man har fremhævet ambassadøren Moratinos' arbejde, det portugisiske formandskabs besøg og det næste møde i Moskva - men det er vores ønske, at denne rolle bliver mere fremtrædende. Selvom der er opstået nogle problemer i de sidste par dage, åbner genoptagelsen af forhandlingerne mellem Syrien og Israel et nyt perspektiv i den rigtige retning, og det er vigtigt, at de frister, der blev fastlagt i Sharm el Sheikh, bliver fulgt op af handling. I vores fælles beslutningsforslag minder vi om, at der stadig er mange vanskelige uløste spørgsmål, og det er måske de vanskeligste spørgsmål, der er tilbage, hvilket de kolleger, der talte før mig, allerede har gjort opmærksom på. Hertil kommer, at Libanon stadig ikke er med ved forhandlingsbordet. Den Europæiske Union skal således deltage aktivt i forhandlingerne sammen med USA, og det skal den gøre ved hjælp af en stærk politisk investering, hvor den tager hensyn til hele Middelhavsområdets fremtid og til det ubrydelige bånd, der knytter dets skæbne til Europas. Unionen skal gribe ind, fordi ustabiliteten, krigen og fattigdommen i dette område allerede afspejler sig på os og vil få stadig større indflydelse på selve vores politiske, økonomiske og sociale projekt. Jeg håber ligeledes, at Kommissionen og Rådet handler på en mere konsekvent måde, og at de bliver klar over, at Middelhavsområdet i dag er en vigtig prioritet for Den Europæiske Union. Hvis man foretager en ærlig analyse af Barcelona-processens udvikling, må man dog indrømme, at Europas opmærksomhed på udvidelsesprocessen i dag risikerer at begrænse politikken i dette område til den bureaukratiske rutine i forbindelse med de igangværende programmer og de bilaterale aftaler. Ikke desto mindre viser de fremskridt, der sker i fredsprocessen, samt den politiske udvikling i mange af disse lande og forsøget på at styrke de regionale organisationer, såsom Den Arabiske Maghreb Union, at tiden er moden til en ny dynamik i Euro-Middelhavspartnerskabet. Kære venner i Rådet og Kommissionen, det helt korte budskab, vi ønsker at give Dem, er, at på trods af den finansielle indsats, som stadig er vigtig, er Europas politiske rolle endnu ikke på højde med den igangværende og den mulige udvikling såvel i Mellemøsten som i hele Middelhavsområdet.  Hr. formand, kære kolleger, jeg vil også gerne indlede mit personlige indlæg med at udtrykke min glæde over Israels genoptagelse af fredsprocessen med palæstinenserne og syrerne. Det er det håndgribelige resultat af den jernvilje, som Ehud Barak og hans regering har udvist for at skabe fred i sikkerhed. Ikke desto mindre ved vi alle sammen godt, at intet nogensinde er let, og at intet er vundet på forhånd. I dag er alt muligt, det bedste og det værste, lige meget hvor forhandlingerne står. Derfor vil jeg gerne komme med tre forslag, for så vidt angår Europa. For det første skal vi europæere holde op med altid at fremstå som en flok rabâcheurs, som man siger på fransk, som censorer eller uddelere af gode eller dårlige karakterer. Derefter ville jeg ønske, at man ville holde op med at overdrive de hurtige rundrejser i Mellemøsten, der i øvrigt ofte finder sted i kølvandet på Madeleine Albright. Endelig ville jeg især ønske, at vi kunne indlede en tilbundsgående diskussion med alle parter, især israelerne, med henblik på at vurdere deres handlefrihed og finde frem til de specifikke punkter, hvor vi kan gøre vores indflydelse gældende. For at kunne gøre dette skal vi have et personligt møde med Ehud Barak, for det er ham, der står med nøglen til fred. Og jeg er sikker på, at vores palæstinensiske venner ville foretrække et Europa, der udviste større forståelse over for Israel, men som på samme tid var i stand til - ligesom USA - at udøve pres for at løsne op for visse situationer. Hr. formand, jeg vil gerne slutte af med at sige, at det er på tide, at vi holder op med at beklage os over vores ringe politiske indflydelse. Hvis vi vil spille en aktiv rolle i stedet for at være statister, skal vi forstå at betale den politiske pris for det.  Hr. formand, jeg henvender mig specielt til det portugisiske formandskab og byder Portugal velkommen som nyt formandsland for EU's Ministerråd. Jeg tror, at Europas rolle i Mellemøsten i fremtiden kan finde nye veje. Europa skal på samme måde som USA kunne være troværdigt, vinde respekt og opnå bred folkelig opbakning hos borgerne og vælgerne i Mellemøstens eneste demokrati - Israel. Vi skal opbygge tillid hos borgerne i Israel. Vi kan tage et land uden for EU, f.eks. Norge, som gennem statsminister Kjell Magne Bondevik og udenrigsminister Knut Vollebaek på en tillidsskabende måde stadig har gode relationer til både Israel og den arabiske verden. De har ikke kun et godt forhold til Israels regering, men også til det israelske folk. Vi kan også lære noget af Holland og deres vandprojekt. Jeg tror, at Portugal som formandsstat i EU har alt at vinde ved i EU's navn at tage fat på vandforsyningsspørgsmålet som en af EU's helt centrale opgaver i Mellemøsten. Lad mig slutte med at sige følgende: Israel er det eneste demokrati i Mellemøsten. Lad os aldrig glemme i vores kamp for demokrati, politisk pluralisme og menneskerettigheder, at Israel er et forbillede, og at Syrien med præsident Assad er et af områdets absolut værste diktaturer.  Hr. formand, som det fremgår af den kompromisbeslutning, som flertallet af Parlamentets grupper er nået frem til, om det emne, vi behandler, skulle Den Europæiske Unions finansielle forpligtelser i Mellemøsten være ledsaget af en tydelig politisk tilstedeværelse, og Unionen burde være inddraget i alle fredsprocessens forhandlinger. I årtier - næsten lige så længe som krigssituationen har varet i området - har store dele af den europæiske offentlighed været i aktion med ønsket om at bidrage til, at had og meningsløshed giver plads for dømmekraft, enighed og almindelig sund fornuft mellem de implicerede parter. Og alligevel har denne ihærdighed fra offentlighedens side ikke haft en tilsvarende indvirkning på de europæiske institutioner. Der har været betydningsfulde erklæringer om emnet, som den fra Venedig, men de er blevet svagere med årene. Et sådant politisk fravær, mangelen på ægte politisk vilje til at handle og den samtidige tilstedeværelse af for mange uoverensstemmende nationale holdninger skader ikke blot Unionen, hvad angår det fælles europæiske projekt, men skuffer tillige mange ikkeeuropæeres forventninger, mennesker, som med glæde så, at vi havde større ansvar og en passende koordinering mellem udenrigspolitikken og de øvrige politikker. Jeg spørger mig selv, og jeg spørger repræsentanterne for Rådet og for Kommissionen, om den nylige indførelse af den højtstående repræsentant for FUSP ledsages af iværksættelsen af en ægte fælles og fællesskabsorienteret politisk vilje.  Hr. formand, Europa kan ikke regne med at kunne afstikke de politiske perspektiver i Mellemøsten ved at lukke øjnene for virkeligheden, selvom denne til tider er ubehagelig. Den januar krævede Iran den israelske stat opløst - præcis som Gaddafi, som hr. Prodi dog har planer om at mødes med om kort tid, hvilket ville være en fejl. Og når jeg læser ordene "Opløsning af den jødiske stat", hører jeg ekkoet "Tilintetgørelse af det jødiske folk". Vi ønsker alle brændende, at freden bliver en realitet med Iran og ikke mod eller uden dette store land. Jeg vil dog lige minde om, at der mellem Europa og Iran står disse fængslede jøder, som vi stort set ikke ved noget om længere, undtagen at de risikerer at blive slået ihjel. Vi har taget initiativer for at hjælpe dem og gør det stadig. Endelig kan vi ikke blive ved med stiltiende at læse i pressen, at de europæiske offentlige midler efter sigende bruges i de palæstinensiske områder på mildest talt ukorrekt vis og langt fra deres oprindelige formål. Freden skabes på baggrund af økonomisk og kulturel udvikling, og kun til dette formål skal Fællesskabets midler anvendes. Jeg anmoder derfor Kommissionen om at indlede en vurderingsmission og fremlægge en redegørelse for Parlamentet inden for seks måneder.  Jeg har i overensstemmelse med forretningsordenens artikel , stk. , modtaget seks beslutningsforslag. Forhandlingen er afsluttet. Afstemningen finder sted i morgen.  Området med frihed, sikkerhed og retfærdighed Næste punkt på dagsordenen er mundtlige forespørgsler til Rådet og Kommissionen fra Udvalget om Borgernes Friheder og Rettigheder, Retsvæsen og Indre Anliggender om den årlige drøftelse om området med frihed, sikkerhed og retfærdighed .  Hr. formand, var året, hvor Amsterdam-traktaten trådte i kraft, Schengen-aftalen blev et fællesskabsanliggende, og der blev afholdt et ekstraordinært Råd i Tampere. Disse har været Rådets vigtigste lejligheder til at give udtryk for sin politiske vilje til at oprette et område med frihed, sikkerhed og retfærdighed i Den Europæiske Union. Rådet har besluttet at udarbejde charteret for borgernes rettigheder - og det glæder vi os over - det har besluttet at implementere artikel i traktaten, bekæmpelse af alle former for diskrimination og fremmedhad, og det har besluttet at tilnærme lovgivningerne om betingelser for indrejse og ophold samt at garantere indvandrerne en retfærdig behandling, der kan sidestilles med behandlingen af Den Europæiske Unions borgere. Det er også nået frem til en politisk aftale - og det er vi glade for - om de første forslag til samarbejde på det civilretlige område. Dette har været året, hvor der er skabt en fællesskabsramme for politikker vedrørende retlige og indre anliggender. De er blevet overdraget til én kommissær, hr. Antonio Vitorino, og det glæder vi os over. Desuden er der ved at blive udarbejdet en resultattavle, som gør det muligt at kontrollere de fremskridt, der rent faktisk er gjort på dette område på fællesskabsplan, men også - og det mener jeg er vigtigt - i de enkelte medlemsstater. Vi glæder os over og lykønsker Rådet med disse beslutninger til trods for, at Amsterdam-traktaten for Parlamentet betød én skuffelse: den femårige udsættelse af vores rolle, vores mulighed for at deltage aktivt, demokratisk kontrollere dette område med retfærdighed, frihed og sikkerhed, og ligeledes den rolle, som Domstolen skal spille i den forbindelse. Men hvis vi, når vi kontrollerer de fremskridt, der er gjort i , hvilket det påhviler Parlamentet at gøre i henhold til traktaten, går bort fra de store erklæringers område og ser på det, der vedrører de beslutninger, der rent faktisk er truffet og gennemført, bliver billedet, hr. formand, lidt mørkere. Det er, som om Rådet havde mere end ét ansigt og to hænder, og det, som den ene underskriver og erklærer, bagatelliserer den anden. Til trods for alle de aftaler, der er indgået på højeste plan, har Rådet ikke opnået at træffe de beslutninger, som det selv havde regnet med. Programmerne bliver flere og flere og mere og mere omfattende, og der er ikke nogen metode, hvormed man kan kontrollere deres grad af gennemførelse eller virkning, eller Parlamentet råder i hvert fald ikke over nogen. Vi har overbragt Rådet en række spørgsmål, og jeg ved, at det er det portugisiske formandskabs hensigt at besvare hvert eneste af dem. Vi håber, at dette formandskab er starten på en holdningsændring hos Rådet over for Parlamentet. Jeg sagde, at der ikke er overensstemmelse mellem de beslutninger, som Rådet tager, og de politikker, der rent faktisk gennemføres. Der er f.eks. tvivl i min gruppe og i Parlamentet om noget, der burde være en god nyhed: Schengens integrering i fællesskabsrammen. Schengen er blevet integreret - det sagde vi før - i regelværket, men det er blevet gjort på en meget lidt gennemsigtig måde. Ikke én oplysning, ikke én høring er kommet Europa-Parlamentet for øre under denne proces, hverken om Det Forenede Kongeriges associering, Grækenlands inddragelse eller forhandlingerne med Norge og Island. Det samme er tilfældet med indvandringspolitikken. Vi har underholdt os selv med at udarbejde en bunke betænkninger, men vi ved ikke, hvad der er sket med de initiativer, de er forsvundet. Vi håber, at bliver det år, hvor tingene bliver gennemført, ligesom har været året med forventninger. Og vi håber, at Rådet også gør en indsats for at indordne sig under Parlamentets kontrol. Rådet har besluttet, at politikken i forbindelse med retlige og indre anliggender skal være en del af Unionens opbygning. Rådet kan handle i overensstemmelse med sine beslutninger, eller det kan fortsætte med uværdigt at bagatellisere de øvrige institutioners tilknytning til dette livsvigtige projekt. Hvis det vælger den sidste vej, skal det vide, at det er forbundet med risiko, og at det vil svække det grundlag, som området med retfærdighed, frihed og sikkerhed hviler på. Jeg mener, at det i stedet for kunne acceptere tilbuddet om en aftale mellem institutionerne om at gå frem på en anden måde. Opfyld Deres forpligtelser over for Parlamentet generøst for på den måde at forberede fremtiden. Udstyr Europa-Kommissionen med de nødvendige ressourcer og med den påkrævede anerkendelse, så den kan udføre sit arbejde og kontrollere de reelle fremskridt på fællesskabsplan og i medlemsstaterne, og vi vil være - Rådet vil være - på højde med de beslutninger, der blev truffet i Tampere om at gøre fremskridt i retning af en friere, mere retfærdig og sikrere Union.  Hr. formand, ærede medlemmer, hr. kommissær, som medlem nu af Rådet er jeg rørt over igen at vende tilbage til Parlamentet. Jeg var et af de første portugisiske medlemmer, der i var blandt dem, der her i Parlamentet tog de første skridt til at integrere Portugal i Den Europæiske Union, og jeg må sige Dem, ærede medlemmer, hr. formand, at den erfaring, som jeg fik her, den politiske erfaring, har været særdeles betydningsfuld for mit liv, og de oplysninger og de bidrag, som vi alle har kunnet give til Europas opbygning, har afgørende præget de år, som jeg tilbragte her, og har afgørende præget mit liv. Det er derfor med stolthed og med tilfredshed, at jeg står her i dag, hvor jeg har kunnet gense nogle kolleger fra dengang, som stadig er medlemmer af Parlamentet. Dette for at sige Dem, at det portugisiske formandskab - og jeg selv og justitsministeren, som har med de retlige og indre anliggender at gøre - ønsker at indlede en ny periode sammen med Parlamentet, fremme forholdet mellem Rådet og Parlamentet, hvilket uundgåeligt vil bære præg af min parlamentariske erfaring i Europa-Parlamentet og nødvendigvis også af den store parlamentariske erfaring, som min kollega justitsministeren har, der den dag i dag er medlem af det portugisiske parlament. En første orientering blev givet, da vi mødtes allerede inden starten på det portugisiske formandskab med formanden og næstformandene for Udvalget om Borgernes Friheder og Rettigheder, Retsvæsen og Indre Anliggender i Bruxelles. Vi har haft lejlighed til at invitere formanden for udvalget, hr. Watson, og nogle medlemmer af udvalget til Lissabon, hvor vi kunne fremlægge vores synspunkter for dem, hvad angår det portugisiske formandskabs hensigter på dette felt. Vi påtog os da en forpligtelse, som jeg hér gerne formelt vil gentage: På alle møder i Udvalget om Borgernes Friheder og Rettigheder, Retsvæsen og Indre Anliggender vil en politisk repræsentant for Rådet, altså ikke en embedsmand, men en politisk repræsentant for Rådet, fra et af vores kontorer, stå permanent til rådighed for udvalget i dets arbejde ... ... og når som helst udvalget ønsker det, og dets formand anmoder om det, vil jeg selv eller min justitsministerkollega komme til Bruxelles for at tage del i mødets arbejde. Allerede nu vil vi netop i dag give formanden for udvalget de foreløbige dagsordener for Rådet i marts og Rådet i maj, så man på forhånd kan blive bekendt med de emner, der skal diskuteres i Rådet. Med hensyn til , og vi er her i den særlige situation at skulle foretage en vurdering af det tyske og finske formandskab, kan jeg indlede med at sige, at vi ved sessionens afslutning vil aflevere et skriftligt svar til fru Anna Terrón i Cusí, der har fremlagt et forslag på vegne af udvalget, og at det ærede medlem vil få dette skriftlige svar uafhængigt af de svar, som vi her giver hende. Så uafhængigt heraf vil jeg gerne sige, at det er Rådets opfattelse, at var et væsentliigt år med hensyn til de retlige og indre anliggender. Samarbejdet inden for de retlige og indre anliggender er blevet præget af de afgørende ændringer, som Amsterdam-traktaten har indebåret og tilsvarende af integreringen af Schengen i EU. Det skal til det tyske formandskabs anerkendelse siges, at det her havde en vigtig opgave med at sikre overgangen fra Maastricht-systemet til Amsterdam-systemet. Derpå fulgte så opstarten af Europol-samarbejdet lige i begyndelsen af det finske formandskab den juli og derpå igen en tredje afgørende begivenhed: topmødet i Tampere, et Europæisk Råd, der udelukkende drejede sig om de retlige og indre anliggender. Topmødet i Tampere blev præget af en ny ånd og af ønsket om at placere området med frihed, sikkerhed og retfærdighed øverst på den politiske dagsorden og om, at det skulle forblive dér. Det portugisiske formandskab bekræfter her, at vi ønsker, at de spørgsmål, der vedrører området med frihed, sikkerhed og retfærdighed, skal forblive øverst på formandskabets politiske dagsorden. Idet jeg besvarer de spørgsmål, som fru Anna Terrón i Cusí har stillet direkte, vil jeg søge at besvare dem, der har med de indre anliggender at gøre, og min kollega vil umiddelbart derefter tage sig af de spørgsmål, der vedrører de retlige anliggender. Som bekendt gælder Schengen-bestemmelserne fuldt ud i lande, og i løbet af år vil der blive ført forhandlinger med henblik på en beslutning om deres ikrafttræden i Danmark, Finland og Sverige samt Island og Norge. Rådets generalsekretariat har offentliggjort en dokumentsamling over alle Schengen-bestemmelserne, der skal offentliggøres i De Europæiske Fællesskabers Tidende, når alle oversættelserne er klar. Denne samling er i øjeblikket til rådighed på seks sprog, og de resterende oversættelser er ved at være færdige. Et andet spørgsmål omhandler programmerne på indvandrings- og asylområdet og disses anvendelse i de central- og østeuropæiske lande. I marts vedtog Rådet Odysseus-programmet, et program for uddannelse, udveksling og samarbejde inden for politikområderne asyl, indvandring og overskridelse af de ydre grænser. Det omfatter de medlemsstater og vil kunne udtrækkes til ansøgerlandene ligesom eventuelt også til tredjelande. Programmet dækker perioden fra til , og referencebeløbet til dets gennemførelse er på millioner euro. Kandidatlandene kan deltage i de projekter, som styringsgruppen vælger, såfremt det er i overensstemmelse med programmets mål. Der er afsat millioner euro til år Inden for programmet modtog Kommissionen for finansieringsansøgninger på i alt , millioner euro ud af en til rådighed stående bevilling for på tre millioner euro. Kommissionen foreslog opretholdelse af projekter, af hvilke var på euro og på mere end euro. Hvad angår Oisin-programmet og med hensyn til budgetåret , blev der godkendt projekter inden for seminarer, uddannelse, udveksling af embedsmænd, forskning og undersøgelser samt operationelle aktiviteter. Af de projekter omfattede de syv kandidatlande. Hvad angår SIS-systemet, er der her at sige, at Schengen-informationssystemets funktion og brug er blevet vurderet meget positivt af medlemsstaterne. Det stigende antal positive resultater viser systemets effektivitet, og antallet af afmærkninger øges stadig. Med henblik på udviklingen af et toldinformationssystem er der blevet opnået en aftale med Kommissionens tjenester om et system, der tillader en foreløbig anvendelse af konventionen om toldinformationssystemet, så snart et vist antal ratifikationer af denne konvention er gennemført. Derefter talte det ærede medlem om en interinstitutionel aftale. Jeg bør behandle dette punkt, efter at min justitsministerkollega har kunnet udtale sig, men selvfølgelig forudsætter det, som jeg her kan sige, overvejelser inden for Rådet og navnlig mellem os to. Ud over det, som jeg allerede har omtalt, altså en ny relation til Kommissionen og til Parlamentet forstået som en bedre forbindelse og tidligere information til Parlamentet angående de emner, som Rådet skal diskutere, vil jeg her gerne over for de ærede medlemmer give udtryk for, at vi på det bestemteste har til hensigt at konsultere Europa-Parlamentet ikke kun i de tilfælde, som traktaten foreskriver, fordi vi er forpligtet til det, men at informere og konsultere Parlamentet, hver gang vi anser yderligere henvendelser af denne art for relevante, og det i direkte kontakt med Kommissionen menes, at Parlamentet skal udtale sig i sagen. Hvad angår information, vil vi være i kontinuerlig forbindelse med Parlamentet på alle de felter, der har betydning for skabelsen af området med frihed, sikkerhed og retfærdighed med henblik på, at dette partnerskab mellem Rådet og Parlamentet, med støtte i Kommissionen og den fremragende indsats, som kommissær António Vitorino altid har ydet, kan medvirke til, at det portugisiske formandskab kommer til at tage et afgørende skridt fremad i skabelsen af området med frihed, sikkerhed og retfærdighed.  Hr. formand, ærede medlemmer, hr. kommissær, når jeg ikke som min kollega Fernando Gomes er tidligere medlem af Europa-Parlamentet, forstår De nok, at jeg ikke er mindre rørt over at stå her, end han kan være. Som fru Anna Terrón sagde det i sit indlæg, markerede store forventninger på området for retlige og indre anliggender. Forventninger, der blev til virkelighed ved Amsterdam-traktatens ikrafttræden, forventninger, der blev til virkelighed gennem beslutningerne på Rådet i Tampere, men også forventninger, som nu i år må og skal finde udtryk i konkrete og praktiske tiltag. Vi er derfor alle bevidste om, at det er meget vigtigt, at Rådet hurtigst muligt kan vedtage det vurderingspanel, som kommissær António Vitorino har fået til opgave at udarbejde. Jeg vil heller ikke undlade endnu en gang at give udtryk for det portugisiske formandskabs ønske om, at der kan opnås en politisk scoreboard-aftale på det uformelle Råd i Lissabon den og marts. Hvad angår de konkrete spørgsmål, som fru Anna Terrón har stillet til os, vil jeg dele dem i tre overordnede kategorier: kampen mod den organiserede kriminalitet, retsvæsnets virksomhed, herunder særlig det strafferetlige, og spørgsmålene amgående Europol. Hvad angår kampen mod den organiserede kriminalitet, indebar , at der blev gennemført nogle vigtige tiltag under Wien-handlingsplanen, således som det har været tilfældet med underskrivelsen af charteret for de europæiske faglige sammenslutninger eller den udvikling, der har fundet sted i form af samarbejde og etablering af kontaktpunkter mellem medlemsstaterne, hvad angår modtagelse af de nødvendige oplysninger til kampen mod hvidvask af penge. Jeg vil heller ikke undlade at fremhæve det finske formandskabs initiativ med hensyn til en rådsbeslutning, som den multidisciplinære gruppe nu har til vurdering. På dette område skal arbejdet videreføres og uddybes, ikke blot gennem vedtagelse af EU's strategi for kampen mod den organiserede kriminalitet i det nye årtusinde, men også ved at overvinde de vanskeligheder, der skyldes opsplitningen ikke mindst i Rådet, hvad angår vurderingen af, hvilke sagsområder kampen mod den organiserede kriminalitet omfatter. I denne forbindelse vil jeg gerne fremhæve det vigtige samarbejde, som vi allerede er i gang med at udvikle med det franske formandskab, så der til juni kan afholdes et RIA-ØKOFIN"Jumbo"Råd, som for ikke blot at blive en mediebegivenhed nøje skal forberedes i en blandet komité, hvis sammensætning det portugisiske formandskab allerede har taget initiativ til at foreslå. En anden vigtig side af kampen mod den organiserede kriminalitet angår forholdet til tredjelande. Her er det ud over det arbejde, som er blevet udført i ekspertgruppen vedrørende førtiltrædelsespagten, vigtigt, at det har været muligt at udarbejde en fælles aktionsplan mellem EU og Den Russiske Føderation om kampen mod den organiserede kriminalitet, en plan, hvis færdiggørelse befinder sig i sidste fase, samt at gennemføre møder mellem medlemslandenes fobindelsesofficerer i Moskva og udvikle en række andre initiativer. Der er et område, der vedrører EU's indsats inden for FN's konvention og de tilhørende protokoller mod den organiserede kriminalitet og de konventioner, der er blevet udviklet i Europarådets regi, navnlig vedrørende cyber crime. Da det drejer sig om et felt, der har fået en væsentlig betydning for programmet for de retlige og indre anliggender, mener formandskabet, at der på baggrund af traktatens sjette del bør findes hensigtsmæssige måder til at tilføre Europa-Parlamentet bedre information om forløbet af disse forhandlinger under FN's konvention og deres resultat. Hvad angår retsvæsnet, er der ført vigtige ting ud i livet, især igangsættelsen sidst i af det telekommunikationssystem, der skal betjene det europæiske retsvæsen, og udviklingen af en række tiltag i den multidisciplinære gruppe, der har gennemført handlingsplanen fra Vi vil imidlertid gerne understrege, hvor vigtigt det er, at planen for det nye årtusinde vedtages så snart som muligt, så den kan give ny fremdrift og kontinuitet til den indsats, der er blevet gjort under den tidligere handlingsplan. Hvad yderligere angår det strafferetlige samarbejde, er der sket vigtige fremskridt med hensyn til den strafferetlige beskyttelse af euroen, og der er en rammebeslutning til høring i Europa-Parlamentet, hvis strategiske betydning er helt afgørende. Det er vores opfattelse, at troværdigheden af den strafferetlige beskyttelse af euroen fordrer, at man undgår en for stor spredning i de juridiske instrumenter, og at vi derfor bør yde en fælles anstrengelse for, at det til marts kan lade sig gøre at vedtage ét eneste instrument, der omfatter alle de sagsområder, som skal behandles, både dem, der fremgår af de initiativer, som Frankrig har lagt frem, og dem, som Kommissionen har givet udtryk for skal inddrages. Det er på dette område vigtigt, at der bliver gennemført foranstaltninger om den gensidige anerkendelse af retskendelser, og vi mener, at der med det allerede udførte arbejde i det mindste med hensyn til beslaglæggelse skulle være mulighed for snarest at vedtage foranstaltninger, som tillader gensidig anerkendelse af retskendelserne. Hvad angår Europol, der indledte sin praktiske virksomhed netop i , og med henblik på hvilken Rådet har vedtaget en række instrumenter, som Parlamentet er bekendt med, består der jo stadig det grundlæggende spørgsmål om den demokratiske og retslige kontrol med dette organ. Det er et spørgsmål, der naturligvis får en anden karakter på baggrund af det politiske valg, der blev truffet i Tampere om at udvide Europols beføjelser og ikke mindst om at give det en operationel dimension. Det franske formandskab overlod os et vigtigt arbejdsdokument, der opstiller forskellige scenarier til at imødekomme og løse spørgsmålene om demokratisk og retslig kontrol med Europol. Det portugisiske formandskab vil om kort tid tage initiativ til et arbejdsdokument om Eurojust-netværket, da det jo ikke på forhånd kan udelukkes, at den retslige kontrol af Europol kommer til at foregå via Eurojust, selvom dette selvfølgelig ikke nødvendigvis behøver at blive tilfældet. Det er derfor afgørende, at den debat, der foregår i Rådet om udviklingen af Europol og Eurojust, foregår sideløbende, så konklusionerne også kan drages sideløbende. Jeg tror, at det er inden for disse rammer og inden for rammerne af den dialog, som Rådet og Parlamentet nødvendigvis må sætte i gang om udviklingen af Europol og Eurojust, at vi kan finde en institutionelt acceptabel løsning for forholdet mellem Rådet og Parlamentet, hvad angår Europol. Vi kender Parlamentets synspunkter, og vi ved, at Parlamentet kender synspunkterne hos Rådets juridiske tjenester. Jeg tror, at det er i forbindelse med løsningen af spørgsmålet om den demokratiske kontrol med Europol, at dette spørgsmål skal finde en definitiv løsning og en løsning, der mobiliserer og styrker det institutionelle samarbejde mellem alle.  Hr. formand, ærede medlemmer, de herrer medlemmer af Rådet, uden at ville dyste med de to ministre om, hvem der er mest rørt, vil jeg allerførst gerne sige, at jeg ikke er rørt, men rystet over, at jeg for første gang har to personlige venner i formandskabet, og jeg beder da også til, at denne kendsgerning ikke ændrer på den magtdeling, der er afgørende for EU's virke. Dernæst vil jeg gerne takke fru Anna Terrón for at have stillet det spørgsmål, der har givet anledning til den første årlige drøftelse om skabelsen af et område med frihed, sikkerhed og retfærdighed, og også takke alle de medlemmer af Parlamentet, der i de forskellige udvalg aktivt har deltaget i forberedelsen af denne årlige drøftelse, samt alle repræsentanterne for de nationale parlamenter og for samfundslivet. Jeg vil gerne i dette første indlæg delagtiggøre Parlamentet i, hvad Kommissionen ser som de mest betydningsfulde hændelser i Jeg mener med overbevisning, men også med tilfredshed, at kunne hævde, at var et år, der betød en vending og en konsolidering af EU, hvad angår frihed, sikkerhed og retfærdighed. Det er allerede blevet nævnt, at Amsterdam-traktaten trådte i kraft i maj måned, og Parlamentet har selv givet udtryk for, at den mest afgørende fornyelse i denne traktat er erkendelsen af, at der skal skabes et område med frihed, sikkerhed og retfærdighed. Det repræsenterer på én gang et meget vigtigt kvalitativt spring og et logisk og uomgængeligt skridt i EU's udvikling efter opbygningen af det indre marked, indførelsen af den fælles mønt og igangsættelsen af en fælles forsvars- og sikkerhedspolitik. Dette projekt er mere end et institutionernes projekt, det er et borgernes projekt i vores fælles EU. Det skal det sikre alle de borgere, der bor på EU's område, reel fri bevægelighed, fordi en sådan kun giver mening, hvis den virkeliggøres på et sikkert grundlag, solidt forankret i et effektivt retssystem, som alle kan benytte sig af på enkle og lige vilkår, og som borgerne kan regne med vil stå dem bi. EU's anstrengelser for at virkeliggøre et område med frihed, sikkerhed og retfærdighed blev bekræftet i Tampere. Jeg vil gerne fremhæve det stærke politiske budskab, som Det Europæiske Råd sendte, og som bekræftede den betydning, som EU's stats- og regeringschefer har tillagt dette fundamentale projekt og den række politiske retningslinjer og prioriteter, der i stadig større omfang skal gøre dette område til virkelighed inden for de næste fem år, og som frem for alt skal være et område, hvor der er balance mellem dets tre bestanddele: frihed, sikkerhed og retfærdighed.  er også blevet markeret af det tyske formandskabs initiativ til et charter for de grundlæggende rettigheder i EU. I EU's nuværende udviklingsfase mener jeg, at det ville godt at samle de grundlæggende rettigheder, der er i kraft, i et charter, så de bliver synligere og mere tilgængelige for alle borgere. Som jeg allerede har givet udtryk for flere gange, går jeg - går Kommissionen - ind for, at der bliver udarbejdet et charter, der på det bredest mulige grundlag og som led i en dynamisk proces afspejler medlemsstaternes fælles forfatningsmæssige traditioner og fællesskabsrettens almene principper, og som ikke blot begrænser sig til at udtrykke den mindste fællesnævner. Som Kommissionens repræsentant vil jeg drage omsorg for, at charteret og de tiltag, som det vil have til følge, bliver bekræftelsen af et EU, der hviler på en række grundlæggende rettigheder, som er en integreret bestanddel af Europas fælles arv. Kun således kan vi bidrage til igen at gøre projektet om et udvidet EU legitimt i alle europæiske borgeres øjne uden undtagelse, et EU, der hviler på respekt for rettigheder og friheder, som garanterer sikkerheden for personer og ting samt en effektiv retsbeskyttelse, altså et EU forankret i de politiske værdier, som demokratierne i vor tid forsvarer. Jeg vil heller ikke overse den kendsgerning, at også var året, hvor Europa-Parlamentet indledte valgperioden frem til , hvor den nye Kommission trådte til, heriblandt en kommissær, der udelukkende er ansvarlig for de retlige og indre anliggender. Ud over disse begivenheder vil jeg gerne erindre Parlamentet om nogle af de ting, der blev vedtaget i På indvandrings-, grænse- og asylområdet fremlagde Kommissionen regulativforslag om databasen EURODAC, direktivforslag om adgang for borgere fra tredjelande til EU's medlemslande med henblik på familiesammenføring på grundlag af en politik, der sigter mod integrering af de personer, der befinder sig lovligt i EU. Vi har lagt en redegørelse om fælles asylprocedurer ud til debat og en anbefaling til beslutning, der giver Kommissionen bemyndigelse til at indgå i forhandling om en aftale med Island og Norge, der skal udvide de regler, som EU's medlemsstater anvender ifølge Dublin-konventionen, til også at omfatte disse to lande. Kommissionen har aktivt bidraget til arbejdsgruppen på højt niveau om indvandring og asyl, og den fremlagde derpå i december et forslag om oprettelse af den europæiske flygtningefond. Inden for retssamarbejdet har Kommissionen fremlagt regulativforslag om overførelse til fællesskabsret af nogle konventioner om retssamarbejde og fuldbyrdelse af civil- og handelsretslige afgørelser , om retternes kompetence, anerkendelse og fuldbyrdelse af familieretslige afgørelser og om indstævning og inden- og udenretslig kundgørelse i civil- og handelsretslige sager. I fremlagde vi også en redegørelse om ofrene for forbrydelser i EU og indledte dermed overvejelser, som udsprang af Tampere, og som i hvert fald må føre til udarbejdelse af mindstebestemmelser for beskyttelse af ofrene for forbrydelser, især for disses adgang til retsvæsnet og for deres ret til skadeserstatning, herunder sagsomkostninger. Jeg vil desuden gerne nævne fremlæggelsen af udkast til beslutning angående bekæmpelse af svindel med betalingsmidler, der ikke er rede penge. Hvad angår kampen mod økonomisk kriminalitet, har Kommissionen inden for EU's lovgivning fremlagt udkast til revision af direktiv om hvidvask af penge. I var vi vidne til Europols opstart, og fra Kommissionen forventer vi - også i fortsættelse af det, som det portugisiske formandskab i dag har givet udtryk for - oprigtigt, at der med påbegyndelsen af en ny periode for de retlige og indre anliggender og af overvejelserne over implementeringen af de nye beføjelser, som Amsterdam-traktaten har givet Europol, ligeledes vil komme en drøftelse af den demokratiske kontrol hermed og af forholdet mellem Europol og de relevante retsorganer, navnlig Eurojust. I fremlagde Kommissionen også sit bidrag til en europæisk handlingsplan for narkotikabekæmpelse, der ligger til grund for den strategi, som blev vedtaget af Det Europæiske Råd i Helsinki. Denne oversigt, der dog ikke er udtømmende, er medvirkende til, at jeg i dag over for Rådets formandskab og Parlamentets medlemmer med megen overbevisning kan give udtryk for, at det er mit håb, hvis indebar en konsolidering af EU's indsats på dette afgørende område, at så også allerede har betydet, at en ny fase er begyndt, hvor skabelsen af et område med frihed, sikkerhed og retfærdighed kan sættes op i tempo. Derfor bliver år utvivlsomt et år, hvor de europæiske institutioner skal stå til regnskab for, hvordan de vil leve op til de krav, som borgerne stiller om en effektiv retsbeskyttelse af den fri bevægelighed, de vedtagene rettigheder samt sikkerhed og stabilitet. Med andre ord bliver år for Rådet, Parlamentet og Kommissionen et år, hvor deres politiske vilje til at tage Amsterdam alvorligt og bidrage til, at der dannes en udvidet politisk union i løbet af det næste årti, vil blive afprøvet. Som jeg har haft anledning til at sige, er Kommissionen bevidst om, at den også bærer sin del af ansvaret for, at disse opgaver bliver løst, og den er da også ved at have færdigudarbejdet det første udkast til et forslag om et scoreboard-vurderingspanel, så alle institutionerne og andre interesserede kan vurdere, om der sker fremskridt i implementeringen af de nødvendige foranstaltninger, om de frister overholdes, som Amsterdam-traktaten opstiller, og om Wien-handlingsplanen og beslutningerne fra Det Europæiske Råd i Tampere gennemføres. Dette vurderingspanel skal dog ikke blot være et redskab til lovgivningsmæssig planlægning, men også og først og fremmest et redskab til styrkelse af alle EU-institutionernes åbenhed og ansvarlighed over for borgerne. Dette, fordi det er for borgerne, vi er i færd med at udvikle området med frihed, sikkerhed og retfærdighed. De fremskridt, der bliver gjort, skyldes ikke Kommissionen, Rådet eller Europa-Parlamentet, men de europæiske institutioners samvirke og medlemsstaternes samarbejde, da bestemte opgaver i dette scoreboard, som det her allerede er nævnt, overlades til medlemsstaterne i henhold til subsidiaritetsprincippet. I de kommende uger vil jeg foretage en rundrejse til medlemsstaternes hovedstæder for at høre justits- og indenrigsministrenes mening. Jeg forventer at debatere dette scoreboard-udkast med Europa-Parlamentet og med repræsentanter for samfundslivet. Vi påregner at præsentere den endelige udgave på Rådet under det portugisiske formandskab efter de høringer, som jeg har omtalt. Det er altså min hensigt, at dette scoreboard skal fungere som et politisk og strategisk orienteringsredskab for alle institutionerne, men også som et undersøgelsesredskab til brug for offentligheden. Derfor erkender jeg - og det er en udfordring, som jeg tror, vi alle står over for - at der skal udvikles en kommunikationsstrategi, som kan give den brede offentlighed kendskab til og forståelse for den værditilvækst, som EU tilfører deres daglige tilværelse på områder, der er særdeles væsentlige for dem som borgere, for retssamfundet og i grunden også for selve demokratiet. Inden jeg nu går over til at nævne, hvilke andre initiativer Kommissionen påregner at fremlægge i løbet af år , vil jeg gerne pointere, at det glæder mig at se, at det portugisiske formandskab netop har prioriteret udviklingen af dette område højt på sit arbejdsprogram. Jeg håber, at det under det portugisiske formandskab bliver muligt at befordre en god samarbejdsånd mellem institutionerne, hvilket også er det politiske budskab fra Tampere, og at denne interinstitutionelle samarbejdsånd bliver fulgt op af de efterfølgende formandskaber. Hvad angår indvandrings- og asylområdet, forventer Kommissionen at fremlægge forslag om et fællesskabsinstrument om midlertidig beskyttelse af flygtninge, at igangsætte undersøgelsen af, hvordan implementeringen af Dublin-konventionen kan forbedres, og overvejelserne over, om dens retsgrundlag skal ændres som følge af Amsterdam-traktaten, at videreføre diskussionen på grundlag af den allerede udsendte meddelelse om fælles standarder ved behandling af asylsager i hele EU og at fremlægge forslag til lovgivning om bevilling af opholdstilladelse til ofre for menneskesmugling, der samarbejder med myndighederne i kampen mod menneskesmuglernes netværk. Jeg påregner også at kunne bidrage til afklaringen af, hvilken rolle arbejdet i gruppen på højt niveau om indvandring og asyl skal have, og gennem indføjelse af typeklausuler at komme videre med tilpasningen af fællesskabsaftalerne vedrørende genindrejse. Hvad angår et så centralt spørgsmål for den fri bevægelighed for personer som overskridelse af medlemsstaternes ydre grænser, vil jeg en af de kommende dage fremlægge et regulativforslag, der opdaterer listen over tredjelande, hvis borgere skal have visum for at overskride de ydre grænser. Inden for retssamarbejdet håber jeg ud over et initiativ om en lov vedrørende ikkekontraktretlige forpligtelser meget over for Rådet at kunne fremlægge et udkast til mindstestandarder, der sikrer rimelig juridisk bistand i grænseoverskridende sager overalt i EU. Jeg påregner ligeledes at fortsætte overvejelserne over fælles retsplejeregler, der kan forenkle og fremme mindre grænseoverskridende erhvervs- og forbrugersager og sager vedrørende underholdsbidrag samt sager uden indsigelse. I fortsættelse af beslutningerne i Tampere og Helsinki vil Kommissionen fremlægge sit bidrag til EU's strategi for forebyggelse og bekæmpelse af økonomisk kriminalitet. Vi vil organisere og støtte forskellige tiltag, herunder særlig diskussionen om der skal udarbejdes lovgivning til implementering af princippet om gensidig anerkendelse af afgørelser i straffesager. Kommissionen påregner også at udarbejde specifikke foranstaltninger til kriminalitetsforebyggelse med henblik på udveksling af de bedste tiltag på dette område, især med hensyn til forebyggelse af storby- og ungdomskriminalitet, og at formulere et retsgrundlag for et fællesskabsfinansieret program til dette formål. Kommissionen agter også at støtte formandskabets bestræbelser på at tydeliggøre den juridiske ramme og rammen for det administrative rets- og politisamarbejde i kampen mod hvidvask af penge på tværs af søjlerne. Kommissionen vil leve op til det ansvar, som den blev pålagt i Tampere, for at fremlægge forslag til fælles bestemmelser, anklagegrundlag og straframmer, hvad angår menneskesmugling og økonomisk udnyttelse af indvandrere og seksuel udnyttelse af kvinder og børn, herunder ikke mindst bekæmpelsen af misbrug af de nye kommunikationsmidler, især Internettet, til udbredelse af børnepornografisk materiale. Vi forbereder også en redegørelse, der skal sætte en debat i gang om midlerne til et sikrere informations- og videnssamfund og bekæmpelse af IT-kriminaliteten. År markerer også igangsættelsen af den europæiske narkotikabekæmpelsesstrategi -, hvor Kommissionen i samarbejde med det portugisiske formandskab og Europa-Parlamentet vil give al mulig støtte til den interinstitutionelle konference om narkotikaspørgsmål, der skal finde sted til februar. Hvad angår Schengen, vil jeg, uden at gå ind på Rådets kompetenceområde og specielt med hensyn til optagelsen af Schengen-bestemmelserne i fællesskabsretten, gerne i relation til spørgsmålet, om der skal genindføres grænsekontrol, gøre opmærksom på, at Kommissionen endnu en gang stiller sig til rådighed for en udredning af, hvordan anvendelsen af Schengen-aftalens artikel , stk. , bedre kan kontrolleres, så den bliver mere bindende. Den nylige genindførelse af grænsekontrol ved de indre grænser får mig til at konkludere, at der bør gennemføres en detaljeret undersøgelse af, om der kan tages et lovgivningsinstrument i brug på grundlag af traktatens artikel Som det blev understreget i Tampere, og også med tanke på forberedelsen af Det Europæiske Råd i Feira i juni , skal vi sammenfatte de retlige og indre anliggenders nye eksterne følgevirkninger, så der kan formuleres politiske strategier på tværs af søjlerne, der kan styrke sammenhængen mellem EU's interne og eksterne politik på dette område, og som kan bidrage til en styrkelse af EU's position i verden. Jeg vil imidlertid gerne pege på, at alle disse tiltag naturligvis skal tage hensyn til de principper, som man blev enige om på Det Europæiske Råd i Helsinki i forhold til ansøgerlandene, således at disse lande kan inddrages i samarbejdet og hurtigst muligt også tilknyttes projektet om at skabe et område med frihed, sikkerhed og retfærdighed. Det er i øvrigt vigtigt at erindre, at RIA-forhandlingerne går i gang i år med den første gruppe kandidatlande, og jeg forventer, at vi kan komme langt i forberedelsen af forhandlingerne med den anden gruppe lande, der blev godkendt i Helsinki. Til slut vil jeg gerne bekræfte, at Kommissionen agter at være i front med forslag til fortløbende implementering af Amsterdam-traktaten. Jeg håber, at Kommissionen og Rådet når frem til en aftale om en ansvarsfordeling med hensyn til udøvelsen af initiativretten og gennemførelsen af lovgivningsproceduren. Som jeg har sagt det til Parlamentet, er den opgave, som vi står over for, enorm og ambitiøs. Kommissionen må derfor råde over de menneskelige ressourcer, der skal til for at besvare denne udfordring, og den regner med Parlamentets og - hvorfor ikke sige det? - Rådets støtte til at skaffe disse ressourcer og nå disse mål, så et område med frihed, sikkerhed og retfærdighed kan blive til virkelighed så hurtigt som muligt, og vi således alle i det interinstitutionelle samarbejdes ånd kan bidrage til virkeliggørelsen af dette projekt, der utvivlsomt er Amsterdam-traktatens "kronjuvel".  Hr. formand, ærede kolleger, da Europa-Parlamentet i de sidste år som et af hovedemnerne har helliget sig oprettelsen af et fælles indre marked, står vi nu over for en ny stor opgave med at skabe et område med frihed, sikkerhed og retfærdighed. En opgave, som vi imidlertid kun kan løse med held, hvis alle organer i Den Europæiske Union med indbyrdes respekt og under hensyntagen til de respektive kompetencer arbejder sammen om at nå dette ambitiøse mål. Hr. kommissær Vitorino, mens jeg vil betegne samarbejdet med Dem som harmonisk og udbytterigt, manglede jeg dog førhen ord til at beskrive den adfærd, Rådet lagde for dagen over for os. Det så ud, som om, som kollega Schulz i udvalget en gang udtrykte det meget rammende, Rådet ved området med frihed, sikkerhed og retfærdighed forstår et område med sit eget frisprog, sikkerhed over for Parlamentet og ret til at handle efter eget forgodtbefindende. Hr. minister Gomes, jeg har naturligvis lyttet til Deres redegørelser i denne sammenhæng. Jeg håber derfor på en markant forbedring af samarbejdet under det portugisiske formandskab. Jeg vil fremhæve tre punkter, som for os, der er medlemmer af gruppen for Det Europæiske Folkeparti, må være det centrale i opbygningen af et sådant område. For det første at få skabt en fælles asylret og få fordelt omkostningerne i forbindelse med modtagelse af flygtninge. Først må Rådet sørge for at få vedtaget EURODAC for at skabe en grundlæggende forudsætning for en tilordning af asylansøgere. Hvad angår en fælleseuropæisk asylret, er de første tiltag blevet synlige takket være Wien og Tampere. Disse viser dog desværre snarere vanskelighederne end vejen mod en løsning. Rådets repræsentanter opfordres derfor til at se ud over deres nationale grænser og få skabt en fælles asylansøgningsprocedure for hele Unionen. Det kan heller ikke være rigtigt, at kun ganske få beredvillige medlemsstater skal bære hele flygtningebyrden på vores kontinent. Enighed om en fordeling af byrden må derfor have førsteprioritet. For det andet er der udbygningen af en fælleseuropæisk bekæmpelse af organiseret kriminalitet, bl.a. gennem Europol og Eurojust. Den planlagte oprettelse af Eurojust er for os et væsentligt resultat fra Tampere, og det skal nu gennemføres hurtigt. Vi bifalder, at Europol langt om længe har kunnet påbegynde sit arbejde. Desuden må Rådet heller ikke glemme, at der for at øge effektiviteten af kriminalitetsbekæmpelse ikke blot er behov for at udvide Europols opgaver, således som det blev vedtaget i Tampere, men at dette også skal ledsages af en personalemæssig styrkelse og uddybning af opgaverne hen imod operative aktiviteter. Vi råber ikke kun på mere kontrol og ikke kun på mere kontrol via Europol, men for os gælder derimod princippet om "kvalitet frem for kvantitet". Når hovedparten af Europols medarbejdere for tiden først og fremmest er beskæftiget med databeskyttelseskontrol, og der kommer forespørgsler fra nationale parlamenter, er dette meget kontrol, men ganske vist ineffektiv kontrol. Vi ønsker mindre kontrolvirvar, men mere parlamentarisk kontrol via Europa-Parlamentet uden at ville hindre Europols arbejde. Samtidig støtter vi, som foreslået i Tampere, oprettelsen af et europæisk politiakademi som et skridt i den rigtige retning. For det tredje er der udvidelsen af Europa-Parlamentets rettigheder i denne sammenhæng. Hvis oprettelsen af et sådant område, hvor Unionen også kan gribe ind i unionsborgernes fundamentale rettigheder, skal vedtages af diplomater og bureaukrater, mens de folkevalgte repræsentanter for Europa blot kan følge udviklingen som små kaniner, der følger slangens bevægelser, så opnår dette område ikke borgernes accept. Det er derfor på allerhøjeste tid at give Parlamentet medbestemmelsesret i denne forbindelse og - således som det allerede er nævnt - at styrke princippet om demokratisk kontrol. Vi ønsker et område med frihed, sikkerhed og retfærdighed for Europas borgere og ikke mod dem.  Ærede hr. formand, kære kolleger, jeg behøver ikke sige mere til Rådet. Den forrige taler har allerede gjort det ved at citere mig fra sidste møde i udvalget. Hvorfor har Rådet så svært ved at arbejde sammen med os omkring opbygningen af området med sikkerhed, frihed og retfærdighed? Det spørgsmål plager mig gang på gang. Jeg vil forsøge at kaste en smule lys over det ud fra mit synspunkt. Opbygningen af området med sikkerhed, frihed og retfærdighed bevæger sig på grænsen til den nationale suverænitets grundlovssikrede elementer. Politi og retsvæsen er krystalklare elementer i den statslige suverænitet, det vil sige følsomme politiske områder i medlemsstaterne, grænsefladen til en harmonisering af disse politiske områder, altså en delegering af kompetence fra nationalstaternes hovedstæder, det vil sige fra Lissabon, Berlin og Paris til Bruxelles. Det er afgivelse af et stykke magt. Naturligvis er det meget, meget vanskeligt at skille sig af med forældede, overleverede ledelsesformer, selv når man erkender, at politisamarbejde er nødvendigt. Det er kun muligt for os at bekæmpe international kriminalitet på europæisk niveau. Så er det nødvendigt at tage konsekvensen og sige: Vi må lægge instrumenterne organisatorisk og lovmæssigt ind under fællesskabet. Det fører til, at regeringer, der skal gøre det og ser nødvendigheden heraf, samtidig indser, at de under processen med at få det gennemført tager magten fra sig selv. Og så har de endvidere et Europa-Parlament, der er vanskeligt. Men vi må få det løst nu. For hvis vi fortsætter på samme måde, som erfaringen sidste år har vist, så sker der følgende: Sikkerhedsdebatten, debatten om borgernes rettigheder marginaliseres i de nationale parlamenter som følge af strukturen med at gøre den halvt national og halvt europæisk. I Europa-Parlamentet slår den ikke fuldstændigt an, og Rådet holder møder bag lukkede døre. Hvis opbygningen af området med sikkerhed, frihed og retfærdighed bliver til hemmelighedskræmmeri, kan vi ikke få borgerne til at acceptere dette område. Det vil sige, at det drejer sig om demokratiets stabilitet, når vi diskutere dette. Derfor hidser jeg mig ofte op, ikke over Ministerrådet. Ministrene er som regel også folkevalgte. Kollega Gomes, kollega Costa, kommissær Vitorino, vi kommer i princippet alle fra samme stald. Men jeg vil sende en appel til Rådets embedsapparat. Her gælder princippet: Den, der forbereder afgørelser - det gør Rådets embedsapparat - foregriber begivenhedernes gang - og derfor bør Rådets embedsapparat vise en smule mere mod på demokratiet.  Jeg vil også kort nævne et andet aspekt, fordi jeg ikke har så meget tid. Scoreboard, lyder på tysk næsten som skateboard. Derfor siger jeg, at vi har brug for en tidsplan, der angiver, hvilket emne der skal gennemføres af hvem på hvilken tid. Denne Vitorino-plan om at gennemføre specifikke projekter på en klart defineret tid, det er, hvad vi har brug for. Men det kan kollega Vitorino kun - jeg vil gerne takke ham for hans tale - hvis han får de nødvendige økonomiske og personalemæssige ressourcer. Lad os give ham dem, så kommer vi hurtigere fremad, og det er til gavn for os alle sammen!  Jeg glæder mig meget over, at det portugisiske formandskab gør retlige og indre anliggender til et af sine hovedmål. Jeg blev også opmuntret af hr. Pattens kommentarer her til morgen om en fond til hurtig reaktion under sikkerhedskriser. Måske vil det gøre en ende på skandaler som den, at staterne ikke har stillet de politistyrker, de har lovet i Kosovo. Jeg vil bare gerne understrege tre områder ud af mange, hvor der er behov for hurtige fremskridt. Det første er asylspørgsmålet. Det er afgørende at etablere et fælles europæisk system, der er baseret på fairness, fuld respekt for Genève-konventionen og anstændige modtagelsesforhold, herunder at der gøres en ende på rutinemæssig arrestation. Beslutninger om asyl bør tage måneder - ikke år. Det andet område er frihed - frihed til at bevæge sig hen og slå sig ned, hvor man ønsker i Unionen, informationsfrihed, stemmefrihed for alle, der har europæisk indfødsret - og det er ikke bare borgere i medlemsstaterne, men også folk fra tredjelande. Lad vores borgere vide, at vores fælles politik vedrørende retlige og indre anliggender drejer sig om frihed, ikke om undertrykkelse. Det sidste område, jeg vil nævne, er konvergens af de civile og kriminelle retssystemer. Euroskeptikerne hævder, at det er en trussel mod suveræniteten og en afslutning på nationalstaten osv. Men sagen med den mistænkte, som man ønsker at kunne forhøre i forbindelse med mordene på tre kvinder i Frankrig, herunder en britisk studerende, Isabel Peake, som blev smidt af et tog, viser, hvorfor vi har brug for gensidig anerkendelse. Efter at være arresteret og løsladt i Madrid bliver han nu udleveret efter at være arresteret i Lissabon. Hvad euroskeptikerne end siger, er det i vores fælles interesse at få samarbejde i den slags sager. Endelig er det som allerede sagt væsentligt, og det håber jeg, regeringskonferencen vil dække, at gå over til fælles beslutningstagning med Europa-Parlamentet på disse områder for at sikre demokratisk og lovgivningsmæssig grundighed.  Hr. formand, til kan jeg blot sige følgende: Efter kulden fra Finland er solen fra Portugal hjertelig velkommen. Jeg håber, det lykkes. Topmødet i Tampere var helt sikkert en vigtig begivenhed for Europa i , netop når det drejer sig om området med sikkerhed, frihed og retfærdighed. Lige som førhen står mange spørgsmål åbne. Der mangler svar. Siden Tampere har der været et skævt forhold mellem de positive foranstaltninger, der træffes, og rene hensigtserklæringer. Der mangler stadig regler med hensyn til statsborgerskab og integration af folk fra tredjelande. På den anden side er der blevet pustet liv i nok så konkrete foranstaltninger med hensyn til emnet sikkerhed. Skabelsen af et charter for grundlæggende rettigheder er et af de vigtigste projekter i nærmeste fremtid. Det er dog svært at forudsige, hvordan dette charter vil se ud indholdsmæssigt, og hvordan det skal gennemføres rent juridisk, når jeg tænker på de mennesker, der i øjeblikket ikke er unionsborgere. Europol-aftalen er nu trådt officielt i kraft. I Tampere havde man opmærksomheden henledt på at fordele operationelle kompetencer. Vi kræver lige som tidligere en revision af aftalen for at få indføjet bedre parlamentariske og retslige kontrolmuligheder. Aftalen skal også betragtes kritisk med hensyn til EURODAC. Parlamentet ændrede aftaleteksten. Det skal sikres, at Rådet handler i overensstemmelse med Parlamentet. Til de andre emner er der desværre indtil videre ikke blevet taget nogle initiativer. Det venter vi på i øjeblikket. Europa som område med frihed, sikkerhed og retfærdighed er indtil videre et område uden klare regler på vigtige områder. Det skylder vi imidlertid Europas borgere. Efter at have hørt indenrigs- og justitsministerens ord er jeg optimistisk. Jeg går ud fra, at det lykkes for os i løbet af de kommende seks måneder.  Hr. formand, hr. kommissær, kære kolleger, jeg synes, at den mundtlige forespørgsel fra fru Terrón i Cusí er interessant, eftersom det tager tyren ved hornene, for seks måneder efter det nye Parlaments tiltræden bør vi være i stand til at sende et klart politisk budskab ud til de europæiske borgere. Efter min mening kan det portugisiske formandskab bidrage positivt til dette. Vi kender alle i dag vores medborgeres enorme forventninger med hensyn til emnerne frihed, sikkerhed og retfærdighed, især inden for det sociale område. Men deres afstandtagen, deres manglende interesse, nogle gange endda deres lede ved det politiske liv presser os til at gennemføre konkrete tiltag for at løse deres problemer. Det er det ufravigelige krav, der skal opfyldes, for at vi igen kan forsone dem med politikken. Hvis Europa skal blive et symbol på fred og broderskab, skal der føres en dristig og generøs politik til fordel for de dårligst stillede. Der skal gennemføres en slagkraftig plan til bekæmpelse af arbejdsløsheden, for det er denne plage, der giver grobund for racisme, fremmedhad, nationalisme og racistiske højreekstremistiske bevægelser. Blandt samfundets dårligst stillede - og det er vigtigt at få dette punkt med - er der indvandrerne og flygtningene. Derfor kan vi ikke længere acceptere de nærmest systematiske tilbageholdelser, kriminaliseringen af asylansøgere. Alle asylansøgere skal have ret til en upartisk afhøring og mulighed for at klage med opsættende virkning. I sidste uge var jeg i Roissy-lufthavnen ved en tilfældighed vidne til et sjældent voldsomt optrin, hvor to unge kvinder, der helt sikkert var illegale indvandrere, blev ført tilbage til Conakry. De blev behandlet som de værste kriminelle. De var nøgne og blev slæbt hen ad jorden ved håret omringet af en hær af franske sikkerhedspolitifolk. Det portugisiske formandskab skal sætte en stopper for denne form for barbariske fremgangsmåder. Det er tværtimod vores rolle at følge, støtte og hjælpe dem, der flygter fra diktaturer. Kommissionen kom med et forslag om oprettelse af en europæisk fond for flygtninge, som Parlamentet var meget positivt stemt over for. I stedet for at komme med vage undskyldninger om det budget, der skal tildeles denne fond, synes jeg, at De skal beslutte Dem for at oprette den. Formanden for Rådet kan føre det ud i livet, der på uforståelig vis blev afvist i Tampere, selvom Tampere var et vigtigt grundlag. På samme måde må vi ikke nøjes med at konstatere, at de fremmedfjendtlige strømninger i Europa bliver stærkere, at diskriminationen banaliseres, uden at tage tilsvarende forholdsregler. Harmoniseringen af lovgivningerne mod racisme trænger sig på. Hvordan vil De tolke traktatens artikel ? Hvad vil De gøre for at fremme mulighederne for lige løn for mænd og kvinder? Hvordan vil De sætte en stopper for homofobien, racismen og sexismen? Der skal tages det bedste fra hvert af Unionens medlemsstater. Når seks europæiske lande giver stemmeret, kan Deres formand tillade sig at udvide denne stemme- og valgret ved valgene på kommunalt og europæisk plan til også at omfatte alle de borgere, der kommer fra lande uden for Den Europæiske Union, og som har boet i Europa i mere end fem år. På denne måde bør legaliseringen af de illegale indvandrere i visse lande, herunder Deres eget, blive et eksempel for de øvrige lande, for de illegale indvandrere udgør i dag et svækket folk, der er faldet i hænderne på de griske værter, og en arbejdskraft, der udnyttes økonomisk og gøres til slaver af den moderne tid. På et mere overordnet plan bør dette formandskab danne grundlag for en begyndende omlægning af vores holdning og forhold til minoriteter og indvandrere. Indvandring er alt for ofte synonym med usikkerhed og vold, og reaktionerne udelukkende undertrykkende. Hvordan vil De få vores medborgere til at forstå, at indvandring i dag - som den altid har været - er en kilde til social og kulturel rigdom, der har spillet og stadig spiller en positiv rolle i den demografiske kontekst, vi kender? Hvilke tiltag vil De gennemføre for at sætte fokus på indvandrernes plads i vores samfund og garantere en veritabel beskyttelse af asylansøgere?  Hr. formand, der er stor mangel på gennemskuelighed, når det gælder sikkerhed, frihed og retfærdighed. Den Europæiske Union er et økonomisk kraftcentrum, men vi er ikke i en situation, hvor vi kan belære andre, når det drejer sig om vores behandling af flygtninge. Der er en forfærdelig racisme i vores samfund. Irland sendte i generationer sine sønner og døtre til sikre steder i hele verden, men nu hvor den keltiske tiger giver velstand langt ud over, hvad vi kunne forvente, viser vi en meget grim side af vores karakter. Racismen er rodfæstet i Irland. Det har været noget af et chok for vores politiske ledere at opdage, at vi nu må tage vores del af de flygtninge, der så længe er strømmet ind i Den Europæiske Union. Vi ligger langt tilbage, når det gælder håndtering af dette spørgsmål, og regeringen gør sit yderste for at indhente det forsømte. Der er villighed, men frygten er stor, og for at fjerne denne frygt må vi finde politisk og religiøs ledelse ikke bare i Irland, men i hele Den Europæiske Union.  Hr. formand, vi kan notere os, at det nu er slut med det undskyldende og ordknappe formandskab, der i de seneste måneder har gjort det umuligt at holde en debat som den, vi til gengæld har kunnet holde her i dag. Jeg er fuldstændigt enig i det, som vores kolleger von Boetticher og Schulz sagde, og det er efter min mening helt rigtigt, at Europa-Parlamentet og Domstolen i højere grad skal inddrages i området med frihed, sikkerhed og retfærdighed uden at skulle give afkald på deres egne beføjelser. Men netop for ikke at gentage det sædvanlige teaterstykke, som hver sjette måned får os til vilkårligt at lange ud efter Rådets formandskab, var det måske på tide, at Parlamentet var modigt nok til at gøre en kraftig politisk indsats for, at man på den næste regeringskonference beslutter at udvide den fælles beslutningstagning allerede nu i stedet for at vente fem år mere.  De to enslydende forespørgsler, der er under behandling, er jo båret af et mantra, som i disse år mere og mere forvandler politik til en slags ideologi - velklingende, men fordærvelig. Og vore dages EU-mantra hedder OFSR, område for frihed, sikkerhed og retfærdighed. Bag dette ligger en anden ambition hos Kommissionen og hos Rådet og hos det overvældende flertal af denne forsamling, nemlig om at indføre et sådant område. Og hvem går da ikke ind for sikkerhed, frihed og retfærdighed? Problemet er bare, at det er ikke noget, EU kan indføre gennem lovgivningsdekreter og andre overnationale vedtagelser. Frihed, sikkerhed og retfærdighed er et samfunds rodsystem. Det er en afspejling af ethvert samfunds historie, dets sociale erfaringer og politiske udvikling. Det er ikke noget, EU indfører, uden at samfundet lider skade ved det. Men det er netop her, vi finder det egentlig rationale i mantraet om sikkerhed, frihed og retfærdighed. Dagsordenen er ikke at sikre borgeren retfærdighed. Det sker allerede gennem de nationale retssystemer. Dagsordenen er at overføre vitale dele af samfundets strafferet, kriminalpolitik og retspleje til EU's herredømme. Det drejer sig om en forstærket integration, som tilmed i en bedragerisk emballage rummer forstærket repression og kontrol. Tænk blot på alle vedtagelserne omkring Fort Europa, Schengen, EURODAC mv. Enhver demokrat kan få øje på to nøgleproblemer. For det første er de planlagte tiltag aldeles urealistiske. Hvordan forestiller man sig, at EU's institutioner, som i forvejen er belastet langt ud over deres bæreevne, kan realisere de ambitiøse projekter? Tænk på sidste års dræbende kritik af Kommissionens mangel på anstændighed, etik og ansvarlighed. Det finder jo også indirekte udtryk i forespørgslen. Men for det andet er projekterne belastende, ja lemlæstende for de nationale demokratier. Så længe EU drejede sig om indre marked, angreb man kun kroppen. Nu angriber man sjælen.  Hr. formand, i dag ser befolkningen i Nordirland en mærkelig ironi. Vi hørte hr. Patten tale her i salen til forsvar for frihed, sikkerhed og retfærdighed, og alligevel vil hans rapport, der bliver forelagt for det britiske Underhus her i eftermiddag, og som er blevet accepteret, fjerne Royal Ulster Constabulary og dets reserver og overgive Nordirlands befolkning fra begge religiøse lejre i terroristernes hænder. Terroristerne fra IRA har ikke afgivet nogen af deres våben, og det har de protestantiske terrorister heller ikke, og alligevel bliver politiet tvunget ind i en situation, hvor de ikke vil have magt til at stå imod terroristerne. Lad mig blot se på tallene fra den dag, hvor aftalen blev underskrevet. I havde vi mord. I havde vi mord, og deri er ikke indbefattet bomben i Omagh, hvor blev dræbt og såret. Mellem og angreb og skød protestanterne personer, mens katolikkerne angreb og skød Der blev rejst tiltale mod i alt protestanter i og mod katolikker. Siden januar år har der været seks tilfælde, hvor katolikker har skudt, og to, hvor protestanter har gjort det. Katolikker har været involveret i seks alvorlige overfald, hvoraf ét førte til mord, og protestanterne har været involveret i fem. Hr. formand, denne situation kan ikke fortsætte. Der må rådes bod på den.  Hr. formand, Amsterdam-traktaten har markeret en vigtig målsætning for Unionen. En opgave, som alle parlamentsmedlemmerne, Rådet og Kommissionen bør påtage sig i denne valgperiode: oprettelsen, som det allerede er blevet sagt, af et område med frihed, sikkerhed og retfærdighed. Rådet i Tampere, drivkraft og ophavsmand til denne målsætning, har foreslået nogle mål, men fem år, den fastsætte frist for at udarbejde traktatens afsnit IV, er for mange år at vente på en løsning på nogle påtrængende problemer. Min første overvejelse er, at Parlamentet ikke bør holde sig uden for de vigtige beslutninger, som skal træffes på dette område, og at dets deltagelse i beslutningsprocessen bør sikres, særligt når det drejer sig om et projekt, der vedrører borgerne, som kommissæren har sagt. Min anden overvejelse er, at der bør gås hurtigt frem med hensyn til indførelsen af et fælles asylsystem ved at vedtage fælles regler for procedurer og især ved at gøre en ende på den eksisterende uklarhed mellem emigration af politiske årsager og emigration af økonomiske årsager. De seneste udlændingelove, som er blevet vedtaget i mit land, Spanien, eller i Belgien, er en appel til, at den fælles indvandringspolitik vedtages hurtigst muligt. Min tredje og sidste overvejelse vedrører Unionens indsats udadtil på indvandrings- og asylområdet. Vi bør og kan ikke give det indtryk, at Unionen udelukkende forsøger at forsvare sig mod en strøm af flygtninge og økonomiske indvandrere. Vi bør gå ind for en udviklingssamarbejdspolitik med vores tilgrænsende lande i Øst og i Middelhavsområdet, men med fasthed, med økonomiske midler og i snævert samarbejde med de offentlige institutioner, som samarbejder om beskyttelse af borgere, hvis mest grundlæggende rettigheder krænkes, eller som ønsker at emigrere for at kunne tilfredsstille deres mest basale behov. Til sidst, i forbindelse med charteret for grundlæggende rettigheder har de europæiske borgere brug for at anskueliggøre deres borgerskab. Hverken euroen eller beskæftigelsen er nok for dem, ikke engang deres sikkerhed. De har brug for "den europæiske ånd", som en berømt spansk professor sagde.  Hr. formand, i modsætning til nogle af de tidligere talere vil jeg gerne gå tilbage til, hvad de portugisiske ministre og hr. Vitorino sagde. Denne trios ord lød som musik i vores øren, som hr. Ceyhun har sagt. Som ved al musik er der behov for en god melodi og en ordentlig orkestrering. Mange af os her ser med stor optimisme på det næste halve år. Den melodi, der vil blive spillet, vil være noget, som Europas befolkning vil lytte til, og de vil gerne have den rigtige melodi. Som beskrevet her i eftermiddag vil det bidrage meget til at overdøve nogle af de ubehagelige melodier, vi har hørt under valget til Europa-Parlamentet og inden for de seneste måneder. Amsterdam-traktaten og Rådet i Tampere byggede på dette projekt om et område for frihed, sikkerhed og retfærdighed i Den Europæiske Union. Der er ét område, der er meget vigtigt, og som Europa-Parlamentet må involveres i, nemlig kontrol af lovgivningen. Der er så megen lovgivning - og jeg glæder mig meget over det portugisiske program, der blev skitseret for os i sidste uge - men vi må være helt sikre på, at der bliver set nøje på det, at folk i Europa-Parlamentet og medlemmerne af de nationale parlamenter og Europas borgere er opmærksomme på alt, hvad det indebærer. Og vi må sikre os, at det i detaljen er anvendeligt, passende og relevant for de forskellige lande. Jeg vil gerne henlede opmærksomheden på nogle aspekter af de beslutningsforslag, vi har fået forelagt i eftermiddag, og hvoraf et par stykker har været nævnt tidligere. Jeg glæder mig over udviklingen i retning af anerkendelse af de forskellige landes juridiske systemer og samarbejde mod forbrydelser. Det er et område, Europas borgere vil være tilfredse med. Men Kommissionen og Rådet skal vide, at der er mange mennesker her i Europa-Parlamentet, der har forbehold over for f.eks. EURODAC-systemet. Vi accepterer den ledende rolle, Rådet spiller her, men der er forbehold, og jeg er sikker på, at Rådet vil lytte til, hvad de valgte parlamentarikere her siger, når der skal gås ind på detaljerne. Hr. Schulz sagde før, at han ikke var sikker på definitionen af resultattavle. Enhver, der er engelsk eller britisk eller følger med i cricket, ved, hvad en resultattavle er. Den fortæller folk, hvordan stillingen er, den skal være up to date og være klar og synlig. Jeg er sikker på, at hr. Vitorino vil sørge for, at det bliver sådan. Når det halve år er gået, håber jeg, at musikken stadig spiller, og at Europas befolkning stadig lytter.  Hr. formand, jeg vil gerne byde rådsformanden og hans kollega fra justitsområdet, hr. Costa, velkommen og takke dem for den velkomst, de gav mit udvalg i Lissabon i sidste uge, og de konstruktive møder, vi havde. Amsterdam og Tampere har givet os meget arbejde at gøre sammen, som det glimrende beslutningsforslag af Terrón viser i dag. Jeg vil kort fremhæve tre ting. Den første er, at vi har behov for en moden dialog mellem Rådet og Europa-Parlamentet. Det er knap og nap seks måneder siden, at Amsterdam pålagde vores to organer en pligt til at arbejde sammen. Vi har måttet vurdere hinanden, vi har haft et par små sammenstød, men vi skal arbejde effektivt sammen. Lad os holde op med at skyggebokse. Lad os holde op med vores indviklede julelege og respektere de forpligtelser, som traktaterne pålægger os, og de tidsfrister, som giver plads til en fuld demokratisk debat. Lad os komme med i Deres drøftelser, både af politikken og processen. Lad os ikke foregive, at nationale parlamenter kan udøve effektiv demokratisk kontrol med regeringernes handlinger på dette område. Det andet, jeg vil sige, er, at vi har brug for en Kommission med passende ressourcer. Vi har oprettet et nyt generaldirektorat, men det har kun medarbejdere alt i alt. Der en aftale om at fordoble dette antal, men jeg forstår, at der indtil nu ikke er kommet én eneste ny. Vi stiller Kommissionen en omfattende opgave, ikke mindst når det gælder en udformning af resultattavlen. Rådet og Europa-Parlamentet må arbejde sammen om at skaffe de ressourcer, som Kommissionen har brug for. Endelig glæder jeg mig med hensyn til debattens indhold over, at formandskabet har sat området for frihed, sikkerhed og retfærdighed øverst på dagsordenen. Tre er et heldigt tal, særlig når det gælder vores politiske område. For år siden var det frihed, lighed og broderskab, og så gik det meget godt, indtil venstreorienterede regeringer satte lighed over de andre punkter. Nu er det frihed, sikkerhed og retfærdighed, og jeg håber, at de aktuelle venstreorienterede regeringer vil give agt på de ord, hr. Vitorino har sagt, og modstå fristelsen til at sætte sikkerheden over de lige så vigtige behov for frihed og retfærdighed, hvor vigtig den end er.  Kære kolleger, selvom det er på sin plads at nævne de vigtigste tiltag i forbindelse med etableringen af et område med frihed, sikkerhed og retfærdighed, er der stadig plads til forbedring. Domstolens rolle er stadig for lille, og oprettelsen af et egentligt fælles marked er stadig ikke tilendebragt. Se blot den ensidige belgiske beslutning om at genindføre kontrol ved landets grænser. Beslutningen om at oprette en pagt om de grundlæggende rettigheder hilses velkommen, men det er vanskeligt at forudsige dens indhold og juridiske betydning - bindende eller symbolsk - om den vil omfatte alle borgere uanset nationalitet, eller om den vil udelukke nogle. Man kan kun beklage den totale mangel på fremskridt med hensyn til det europæiske statsborgerskab og de politiske rettigheder for alle Europas indbyggere. Selvom den yderst kompetente arbejdsgruppes handlingsplaner har til formål at begrænse migrantstrømmen i fremtiden, forbedrer disse ikke på nogen måde menneskerettighederne, den offentlige frihed og den økonomiske situation i de pågældende lande. Vi ved, at der indføjes genoptagelsesklausuler i samarbejds- og associeringsaftalerne. Disse udgør imidlertid en voldsom trussel mod princippet om "non-refoulement". Det skal i øvrigt bemærkes, at disse bestemmelser blev vedtaget i Rådet ved en procedure uden debat og uden høring af Parlamentet. Ikke desto mindre er den grundlæggende bekymring stadig ...  Hr. formand, jeg vil gerne ligesom mine kolleger byde både repræsentanterne for Rådet og kommissæren velkommen. Jeg takker dem for deres udtalelser her i dag. Frem for endnu en gang at tale om det område, der allerede er blevet dækket, vil jeg gerne beskæftige mig med ét afgrænset emne: spørgsmålet om narkotika og hvordan vi tackler den allestedsnærværende narkotikakultur i vores samfund. Jeg håber og forventer, at det portugisiske formandskab vil bygge på noget af det glimrende arbejde, som det finske formandskab har gjort for at fremme koordinerede planer og aktioner med deltagelse af medlemsstaterne. Vi har allerede på det internationale område planer på plads til bekæmpelse af narkotikahandel, pengehvidvask osv. Men for at bringe det ned på et mere menneskeligt plan bør vi give hjælp til dem, der forsøger at komme fri af narkotikaen, give dem ordentlig kontrol og ordentlige mekanismer til at komme på fode igen. For det andet bør vi foretage koordinering af politistyrkerne og justitsområdet med hensyn til fælles straffe og fælles love. For det tredje bør vi gå i gang med en oplysnings- og bevidsthedsmobiliseringskampagne for de unge og én gang for alle gøre ende på disse farlige ord "normalisering" og "begrænsning af skaderne" og vise, at enhver svækkelse af vores faste beslutning om at sikre, at brugen af narkotika ikke legaliseres, må være til gavn for hele befolkningen.  Hr. formand, jeg vil gerne benytte de få sekunders taletid, som er mig forundt, til at gøre Kommissionens repræsentant opmærksom på eller erindre ham om, at regeringen i medlemsstaten Belgien i øjeblikket fører en politik, hvorved tusinder og måske titusinder af illegale udlændinge legaliseres, vil få opholdstilladelse, vil få ret til familiesammenføring osv. Denne foranstaltning, som den belgiske regering har truffet, er en klar overtrædelse af Schengen-aftalen. Jeg indsendte den december en skriftlig klage til kommissær Vitorino. Jeg vil gerne anmode ham om at tage denne klage under overvejelse og inden for en overskuelig fremtid oplyse mig om, hvilke skridt Kommissionen vil tage for at straffe den belgiske stats krænkelse af Schengen-aftalen i henhold til traktatens artikel  Hr. formand, ærede herrer fra Portugal, særligt Rådets repræsentanter, vi har konfronteret Dem med store forventninger. Jeg vil ved hjælp af et eksempel vise Dem, hvordan De hurtigt kan leve op til disse forventninger i det mindste for et lille segments vedkommende. Det drejer sig om EURODAC. De husker, at vi i Europa-Parlamentet i december med store forventninger besluttede, at EURODAC bliver en realitet som forordning og som system, som et fælles instrument, som vi i den grad har brug for, for ikke længere at tillade gentagne asylansøgninger, for at have et instrument mod illegalitet og primært for klart at fastsætte, hvilken medlemsstat der skal være ansvarlig for en asylansøgningsprocedure. Vi har klart udtalt os for indførelsen af dette instrument og også med en gennemførelseskomité, der sammen med en database placeres hos Kommissionen. Vi mente, at EURODAC blev en realitet. Også i Tampere mente man, at EURODAC blev en realitet. Men allerede ved det følgende topmøde i december gik Rådet en anden vej og tog atter et stort skridt tilbage, idet det besluttede - hvilket vi absolut afviser - at gennemførelsesbemyndigelserne fortsat skal ligge hos Rådet, at forskriftsudvalget etableres hos Rådet, og at Gibraltar om muligt også sættes ind som pressionsmiddel. Det er et mønstereksempel på, hvordan vi ikke ønsker at se arbejdet. På min gruppes vegne anmoder jeg Dem indtrængende om at gøre alt for, at EURODAC omgående og hurtigt bliver en realitet som instrument til bekæmpelse af asylmisbrug og illegalitet og som instrument til hurtig afvikling af asylansøgningsprocedurer. Hvis De i dag fortæller os, hvordan De vil gå til værks, ville vi være særdeles tilfredse.  Hr. formand, de herrer ministre, hr. kommissær, i har høsten af beslutninger været rig, ja så rig, at det er vanskeligt at fordøje den, det vil sige føre beslutningerne ud i livet. Jeg tænker her specielt på Rådet samt på medlemsstaternes træghed, når det gælder gennemførelsen af de kollektive beslutninger, der træffes. Den tid, der er gået, har dog været positivt præget af milepælsbeslutninger såsom ikrafttrædelsen af Amsterdam-traktaten, inddragelsen af Schengen-aftalen i fællesskabsbygningen, rådsbeslutningen fra Köln om udarbejdelse af et europæisk charter for grundlæggende rettigheder, Rådets ekstraordinære topmøde i Tampere, hvor medlemslandene forpligtede sig til fælles retningslinjer, prioriteter og mål med henblik på et fælles rum for frihed, sikkerhed og retfærdighed. Uden at vi i Europa-Parlamentet skal ignorere de fremskridt, der er sket, vil vi gøre opmærksom på den manglende vilje, vi ser hos Rådet, når det drejer sig om gennemførelsen af beslutninger på mange områder, mangelen på en fælles vision og frem for alt mangelen på åbenhed og samarbejde med Europa-Parlamentet. Måske vil De som sagt konstatere, at Europa-Parlamentet ikke er indstillet på blot at spille rollen som observatør. Det vil heller ikke ophøre med at stille kritiske spørgsmål som f.eks., hvorvidt De er indstillet på at tage det næste skridt, og hvilke lovmæssige og andre foranstaltninger De vil træffe for at bekæmpe den skamløse hvide slavehandel, børnepornoen på Internettet, narkotikaproblemerne og den organiserede kriminalitet. Vil De tage skridt til en fælles asyl- og indvandrerpolitik? Hvad vil De gøre med spørgsmål som social integration af indvandrere, familiesammenføring og anerkendelsen af indvandreres rettigheder og pligter på lige fod med EU-borgerne? Vil den nye internationale demografiske situation, sådan som FN's eksperter beskriver den, få Dem til at opgive Deres traditionelle, konservative holdninger til flygtninge og indvandrere? Jeg nærer store forhåbninger til det portugisiske formandskab.  Hr. formand, jeg glæder mig over meget, ja, over det meste af, hvad der er blevet sagt under denne debat. Men jeg vil gerne tilføje et advarende ord. Vi risikerer at have ikke for få rettighedschartre her i Fællesskabet, men for mange: nationale, EU- og europæiske konventioner. Ikke for få domstole, der har den endelige afgørelse angående vores rettigheder, men muligvis for mange - der er en domstol på den anden side af floden dér, der er Domstolen i Luxembourg. Der er også domstole i Karlsruhe, London, Lissabon, Dublin og Edinburgh. Vi må sikre os, at det, vi gør, er fornuftigt. Vi må ikke skabe forvirring og konflikt mellem jurisdiktioner omkring rettigheder, for det ville modvirke frihed, retfærdighed og sikkerhed. Vi har kort sagt brug for at have og bevare de højest mulige fælles normer og at finde måder at sikre dem på. Men vi må hele tiden tage højde for subsidiariteten. Som alle andre her i Europa-Parlamentet ønsker jeg frihed, retfærdighed og sikkerhed. Jeg ønsker ikke at se disse ting degenerere til overcentralisering, kaos og forvirring.  Hr. formand, kære medlemmer, meget hurtigt vil jeg gerne sige følgende: I medlemmernes indlæg har der været stillet flere spørgsmål om det portugisiske formandskab. Vi har på formanden for Parlamentet forstået, at den tid, vi råder over, er meget knap, og vi stiller os derfor, jeg og min justitsministerkollega, til rådighed for objektivt at svare på alle de spørgsmål, der her er blevet rejst, på det møde i det parlamentariske udvalg, hvor vi næste uge vil være til stede.  Mange tak, hr. minister. Forhandlingen er afsluttet.  Hr. formand, jeg glæder mig over Rådets mundtlige og også skriftlige svar. Effektiviteten har virkelig været mærkbar. Jeg sparer nogle sekunder, for jeg ville foreslå Rådet, at vi fortsætter diskussionen på det næste møde i Udvalget om Borgernes Friheder og Rettigheder, Retsvæsen og Indre Anliggender. Der vil vi få lejlighed til at kommentere disse svar og til at udtrykke vores bekymringer også over for Kommissionen. Jeg glæder mig personligt over nogle af de svar, der er givet, f.eks. i forbindelse med emner så følsomme som Schengen eller Europol-konventionen - som vi håber bliver revideret - og jeg glæder mig over justitsministerens ord om, at man vil forsøge at underlægge sig retsvæsenets myndighed. Jeg håber også, at man gør det samme i forbindelse med den parlamentariske kontrol. Kære repræsentanter for Rådet, i Parlamentet vil vi inden for en måned forelægge et beslutningsforslag for Parlamentet. Jeg er sikker på, at med den holdning, som De har udvist her i dag, vil det første, der sker i denne nye samarbejdsånd imellem os, være, at De tager det beslutningsforslag, som vi forelægger, i betragtning.  Spørgetid Næste punkt på dagsordenen er spørgetid til Rådet .    Spørgsmål nr. af : Om: Opførelse af et atomkraftværk i det jordskælvsramte Tyrkiet To jordskælv for nylig i Tyrkiet, der nåede op på over på Richterskalaen, skabte alvorlig tvivl om Tyrkiets fortsatte opførelse af bekostelige atomreaktorer i Akuyu, mens energireserver fra Atatyrk-dæmningen eksporteres til tredjelande, og EU anvender en del af sit budget på at reparere skader som følge af jordskælv. Tyrkiets atomplaner - hvor der ses bort fra risikoen for befolkningen, Tyrkiets økosystemer og det omkringliggende område - giver anledning til mistanke om, at der bag dem er planer, som Tyrkiets politiske og militære ledere har vedtaget om at skaffe sig atomteknologi, der sætter dem i stand til at fremstille atomvåben, forsøg på at købe reaktorer af canadisk oprindelse af den type, som Indien og Pakistan har indkøbt, tyder på. Hvilke foranstaltninger agter Rådet at træffe for at forhindre uheld på atomkraftværker og spredning af atomvåben i et land, som ønsker at tilslutte sig EU, men anvender enorme summer på atomprogrammer, samtidig med at det modtager økonomisk bistand fra EU's budget?  Hr. formand, Rådet ønsker at meddele, at Tyrkiet er medunderskriver af konventionen om nuklear sikkerhed, hvis mål imødekommer de bekymringer, som medlemmet har givet udtryk for. Denne konvention, der trådte i kraft den oktober , har netop som mål dels at opnå og opretholde et højt nukleart sikkerhedsniveau verden over takket være de enkelte landes foranstaltninger og det samarbejde, der er etableret på internationalt plan, dels at etablere og opretholde et værn mod mulige strålingsfarer i de nukleare anlæg til beskyttelse af enkeltpersoner, samfundet og miljøet mod skadelige virkninger fra de ioniserende strålinger, der kan hidrøre fra denne type anlæg. Som bekendt omfatter konventionen også forebyggelse af uheld, der medfører strålingsfare, og afhjælpning af disse følger, når uheld af denne type forekommer. Jeg vil også gerne bemærke, at Tyrkiet som kandidatland til optagelse i EU som et element i dets føroptagelsesstrategi før eller siden, det vil sige som forudgående betingelse for optagelse - og jeg tror, dette punkt er vigtigt - må gennemføre en række politiske foranstaltninger, så det på et tidspunkt kan overtage fællesskabslovgivningen i sin helhed, herunder følgelig også alle gældende bestemmelser vedrørende nuklear sikkerhed.  Tak for svaret. Jeg vil dog gerne tilføje en ting: Tyrkiets formål med det nye kraftværk er at øge sin energikapacitet, men kun med %. Det siges imidlertid, at det har planer om at indkøbe reaktorer af Candu-typen, som Pakistan og Indien har gjort, og som har gjort disse lande i stand til at fremstille atomvåben. Derfor bør sagen undersøges, da den følsomme situation i Kaukasus ellers vil få mange til at gøre sig deres egne tanker i den forbindelse. For det andet er der kraftværkernes sikkerhed. I områder, hvor der er stor risiko for jordskælv, er det ikke nok bare at stille strenge krav om jordskælvssikre anlæg, for i en forskningssituation - og her taler jeg i egenskab af ingeniør - opstiller vi modeller, så vi kan undersøge konsekvenserne af forskellige risici. Men vi kan ikke anvende modeller, når der er tale om atomkraftværker i funktion. Det kan ikke lade sig gøre, og det er grunden til, at man som grundregel og princip ikke placerer atomkraftværker i områder med høj jordskælvsrisiko. Ud fra disse betragtninger og fordi Tyrkiet er på vej ind i Den Europæiske Union, må vi hjælpe landet til at blive et land, der står for sikkerhed, fred og samarbejde i området. Dette er vores rolle og formålet med mit spørgsmål.  Hr. formand, jeg anerkender relevansen af de argumenter, som medlemmet fremfører. Det drejer sig selvsagt om et særdeles følsomt spørgsmål. Som man kan forstå, er det et spørgsmål, der ikke kun angår Tyrkiet på grund af dets geografiske nærhed til EU's nuværende territorium. Det angår også andre stater, som vi har forbindelse med på grund af vores naboskab til dem. Vi forstår Deres bekymring, og vi vil navnlig i sammenhæng med de fremtidige kontakter, som vi skal have med Tyrkiet, ikke undlade at have den i erindring, når dagsordenen skal fastsættes for den optagelsesstrategi, der skal anlægges i Tyrkiets tilfælde. Dette spørgsmål vil naturligvis være at finde centralt i vores overvejelser, og Kommissionen vil helt sikkert også tage det i betragtning.  Hr. formand, hvad angår det spørgsmål, som er stillet af hr. Newton Dunn, tror jeg, at det er almindelig kendt, selvom det er værd at nævne det, så det kan blive ført til protokols, at Rådets generalsekretariat siden har udfærdiget et månedlig oversigt over de endelige retsakter, som Rådet har godkendt. Denne oversigt indeholder som bekendt eventuelle udtalelser til protokollen med "stemmer imod", "stemmer hverken for eller imod" og stemmeforklaringerne. Fra maj indeholder denne oversigt også de retsakter, hvor Rådet ikke virker som lovgiver, undtagen i visse tilfælde af begrænset betydning, f.eks. retsafgørelser. Her kan oversigten også indeholde afstemningsresultatet, hvis Rådet beslutter det. Derudover offentliggør generalsekretariatet i medfør af det interne regulativ vedtaget i , der senere blev erstattet af netop Rådets beslutning af den maj , i pressemeddelelser efter hvert møde i Rådet de givne afstemningsresultater og stemmeforklaringer, når Rådet virker i sin egenskab af lovgiver, ligesom i andre tilfælde efter ad hoc-beslutning i Rådet. Siden Amsterdam-traktaten er trådt i kraft, og hver gang Rådet virker i sin egenskab af lovgiver - og denne forskel er vigtig for, hvordan ministermøderne foregår - offentliggøres afstemningsresultaterne og stemmeforklaringerne ligesom de erklæringer, der er ført til protokols, altså på en systematisk måde. Eftersom reglerne for offentliggørelse er de samme for udarbejdelsen af de månedlige oversigter over retsakterne og for pressemeddelelserne, er den givne stemmeafgivning den samme begge steder, idet vi ser bort fra eventuelle fejl. Hvad angår spørgsmålene fra fru Frahm og hr. Sjöstedt, kan jeg bekræfte, at Rådet faktisk i medfør af traktatens artikel , stk. , med de ændringer, som Amsterdam-traktaten har indført, skal definere de almene principper og begrænsninger, der af hensyn til offentlige eller private interesser skal gælde for udøvelsen af adgang til aktindsigt, og at det skal foregå efter proceduren med den fælles beslutningstagning sammen med Europa-Parlamentet på grundlag af et forslag fra Kommissionen, et forslag, der - som De ved fremgår af Amsterdam-traktatens bestemmelser - skal fremlægges senest to år efter Amsterdam-traktatens ikrafttrædelsesdato, altså før den maj Eftersom Rådet endnu ikke har modtaget noget forslag fra Kommissionen i så henseende, vil De nok forstå, at jeg ikke kan redegøre for de specifikke forhold, som er indeholdt i de ærede medlemmers spørgsmål.  Tak, hr. formand, og tak, hr. formand for Rådet. Jeg er sikker på, at rådsformanden er en rar mand og er venlig mod sin kone, sine børn og sin hund. Men undskyld mig, hvis jeg er lidt skeptisk over for det svar, De lige har givet mig. Jeg tror ikke, at afstemningsresultaterne eller de udtalelser, som er fremsat i Rådet, er umiddelbart tilgængelige for offentligheden. Vil De derfor være venlig før næste plenarmøde i februar at skrive og fortælle mig, hvor jeg som repræsentant for offentligheden kan finde disse oplysninger, så snart Rådet har vedtaget lovgivning, i stedet for at vente på, at de kommer frem uger senere i en pressemeddelelse. Vil De sende mig disse oplysninger før næste plenarmøde?  Hr. Newton Dunn, først vil jeg gerne sige, at jeg undlader sådanne bemærkninger af personlig karakter, som De indledte Deres andet spørgsmål med, og at jeg vil være Dem taknemmelig, hvis De fremover vil gøre det samme. Det, De siger, giver os indtryk af, at den kritik, der rettes mod Rådet, ud over at være formuleret meget specifikt, hvilket vi også tager til efterretning, ikke så meget drejer sig om det, vi kunne kalde lovgivningsprocessens uigennemskuelighed, men nærmest om en overdreven åbenhed. Jeg vil imidlertid gerne sige til det ærede medlem, at resultaterne af denne type åbenhedsproces for os er tydelige og ubetvivlelige. Vi gentager gerne disse oplysninger for Dem skriftligt, hr. Newton Dunn, men vi vil ikke gå længere end det, som vi her har sagt, fordi det, vi har sagt, svarer helt til det, som traktaten foreskriver. Vi mener altså, at alle de informationer, som Rådets generalsekretariat nu stiller til rådighed for offentligheden, er de relevante informationer om, hvordan Rådet virker som lovgivende myndighed.  Jeg mener ikke, at Rådet har svaret på mit spørgsmål. Jeg spurgte ikke, hvad Rådet syntes om det forslag, som Kommissionen endnu ikke har fremlagt, men mit spørgsmål drejer sig om den principielle fortolkning af artikel i Amsterdam-traktaten. Betyder den, at man også lovgiver om national aktindsigt, ikke kun om de tre institutioner i Den Europæiske Union, som det er angivet der? Jeg vil gerne have svar på dette spørgsmål. Mener Rådet, at man på baggrund af artikel i traktaten kan fastsætte regler for national lovgivning om aktindsigt, det vil sige, som ikke gælder EU's institutioner?  Hr. Sjöstedt, det svar, der blev givet, var det eneste mulige. Jeg vil imidlertid tilføje dette: Deres udlægning af traktatens artikel er en udlægning, der også må sættes i forhold til subsidiaritetsprincippet. Indtil videre foreligger der ikke noget konkret regulativforslag ud fra denne artikel, og uden et sådan forslag kan vi ikke komme videre på dette punkt. Således som vi umiddelbart tolker artikel , påvirker den ikke subsidiaritetsprincippet.  Jeg er sådan set optaget af, hvordan Rådet vil kæmpe for de principper, som er indeholdt i Amsterdam-traktaten, og som går ud på at sikre borgerne en bedre mulighed for at deltage i beslutningsprocessen. Hvordan vil man gøre det, når man samtidig i Kommissionens udspil - det er blevet lækket, så det er kendt i offentligheden - siger, at de ansattes tankefrihed går forud for åbenheden, og at man ikke kan få adgang til arbejdsdokumenter, rapporter, udkast osv.? Mener Rådets repræsentant ikke, at dette vanskeliggør en deltagelse i den demokratiske beslutningsproces?  Fru Frahm, det spørgsmål, som De rejser, er særdeles vigtigt, og vi diskuterede det længe på den sidste regeringskonference. Jeg vil gerne sige til Dem, at åbenheden ikke kun fungerer fra EU's institutioner "udadtil"; den fungerer også "mellem" EU's institutioner. Der er med andre ord sider af EU's institutioner, der ikke er tilgængelige for de andre institutioner, og dét er ikke kun Kommissionen i forhold til Parlamentet; det er også Kommissionen i forhold til Rådet. Denne problemstilling er i øvrigt gentagne gange blevet rejst og diskuteret. Europa-Parlamentet vil få lejlighed til at deltage i den forberedende gruppe til den næste regeringskonference. Det er et spørgsmål, der står åbent. Præsentationen og den reelle åbenhed af EU-institutionernes virke er et særdeles vigtigt spørgsmål, og det er et spørgsmål, der efter min opfattelse må analyseres igen, ikke mindst på den kommende regeringskonference, det er vi ikke det mindste i tvivl om, og vi mener, at der for de medlemmer af Europa-Parlamentet, der skal deltage i den forberedende gruppe, vil være en anledning til endnu en gang at rejse dette problem. Jeg tror, at Kommissionens forslag må indeholde elementer, der tillader større åbenhed, hvad angår de forskellige institutioners virkemåde, men jeg mener også, at der altid er mulighed for forbedringer på dette felt. For vores vedkommende er vi parat til at se på de forslag, der måtte blive fremlagt i så henseende.  Det er et meget væsentligt spørgsmål, som Jonas Sjöstedt og andre har stillet. Vi har et offentlighedsprincip i Sverige, der styrker demokratiet og medfører en god dialog mellem borgerne, beslutningstagerne og myndighederne. Vi er meget opsatte på, at EU også skal bevæge sig i denne retning, og det står også i Amsterdam-traktaten. Parlamentet godkendte for et eller to år siden en betænkning af Lööw, som er meget vigtig i denne sammenhæng. Heri blev der advaret mod, at den kommende proces ville føre til indskrænkninger i medlemslandenes åbenhed. Nu kan vi se, at der måske er god grund til denne advarsel fra Parlamentet. Jeg vil gerne spørge Rådet, om Rådet har forståelse for denne advarsel i lyset af det, vi nu har set i arbejdsdokumentet fra Kommissionen.  Fru Hedkvist Petersen, vi skal alle være klar over én ting: Mellem Rådet og Parlamentet, mellem medlemmerne af Rådet og medlemmerne af Parlamentet er der ikke nødvendigvis en afgrund, hvad angår fordele og ulemper ved åbenheden. Undertiden synes det, som om der danner sig den opfattelse, at Rådet står for uigennemsigtighed, og at Parlamentet står for åbenhed. Det er ikke rigtigt. Vi har de samme bestræbelser, som det ærede medlem har, hvad angår den måde, som institutionerne virker på, og hvordan dette virke afspejles udadtil. Vi deler derfor de samme bekymringer, og vi har den samme forståelse af principperne. Måske har vi ikke, fru Hedkvist Petersen, altid den samme opfattelse af, hvordan åbenheden nøjagtig skal fungere eller ikke i forhold til den ægte åbenhed. Ofte er den opfattelse, at udbredelse af en bestemt type dokumentation, og at visse institutioners åbne virke er til fordel for disse institutioners demokratiske karakter, en farlig opfattelse, for i virkeligheden er det ofte ikke tilfældet. Vi ved - og jeg vil ikke gå i detaljer - at når åbenheden undertiden overskrider bestemte grænser, bevæger vi os systematisk ud i korridorerne for at tale og forhandle dér. Der findes en almindelig balance i spørgsmålet om åbenhed, og det er en balance, der nøjagtig ligger mellem realisme og demagogi.  Jeg har hørt, hvad hr. Seixas da Costa har sagt i forbindelse med åbenhed og regeringskonferencen, og vil gerne spørge, om man kan udlede af hans meget interessante udtalelser om åbenhed og regeringskonferencen, at det portugisiske formandskab forpligter sig til at engagere sig i og kæmpe for en udvidelse af regeringskonferencens dagsorden. Behandlingen af spørgsmålet "åbenhed" i forbindelse med institutionernes funktion kan jo under ingen omstændigheder gemmes i andre spørgsmål eller behandles i korridorerne - selvom jeg godt ved, hvor vigtige korridorerne er. Spørgsmålet må have sin egen overskrift på regeringskonferencens dagsorden, og det betyder en udvidelse af denne.  Hr. Dimitrakopoulos, spørgsmålet om åbenhed er et spørgsmål, der naturligt vedrører institutionerne. Denne regeringskonference er en konference, der i det mindste som udgangspunkt tager afsæt i, at institutionerne skal fungere bedre, især på baggrund af det ønske, som vi alle nærer om, at de netop skal være mere demokratiske, mere åbne og mere effektive. Alt dette dog under hensyn til nogle overordnede rammer, nemlig de overordnede rammer, der sættes af, at de løsninger, som vi måtte finde frem til for at gøre disse tre mål til virkelighed, skal være acceptable for alle parter. Selvfølgelig vil spørgsmålet om åbenhed hele tiden være på den europæiske dagsorden, og det står da selvfølgelig også på dagsordenen for denne regeringskonference. Jeg kan forsikre Dem om, at det er et spørgsmål, som det portugisiske formandskab nok skal præsentere medlemsstaterne og den konferenceforberedende gruppes repræsentanter for, og som det i denne sammenhæng må kunne regne med støtte til fra Europa-Parlamentets medlemmer, der givetvis vil være klar til at bakke dette forslag op. Vi skal senere på ministerniveau se på, hvordan vi kan følge dette op. Det er imidlertid værd at bemærke, at vi har afsluttet en Amsterdam-traktat, der blev godkendt i maj sidste år, at implementeringen af en række åbenhedsforanstaltninger er i gang, og spørgsmålet er derfor nu, om det er for tidligt eller ikke at sætte en ny proces i gang vedrørende åbenhed. Jeg mener dog alligevel, at det er et spørgsmål, der altid bør stå på dagsordenen, fordi der i offentligheden tydeligvis er en vis interesse for det, og fordi det vitterlig har at gøre med de europæiske institutioners nødvendige ansvarlighed i forhold til borgerne. For vores vedkommende vil det stå der. Vi får se, om vi kan opnå konsensus i så henseende.    Spørgsmål nr. af : Om: Forslag til forordning om fastsættelse af de samlede tilladte fangstmængder for visse fiskebestande i år Ifølge de seneste rapporter fra Det Internationale Havundersøgelsesråd befinder ansjos­bestanden i ICES-område VIII sig nu i en kritisk tilstand. Rådet bedes derfor besvare følgende: Har Rådet og Kommissionen foretaget en vurdering af, hvilken virkning Portugals over­dragelse til Frankrig af kvoter i ICES-område IX, X og CECAF - overfiskning på ton/år - har haft på ansjosbestanden i ICES-område VIII, herunder overdragelsens betydning for den nuværende situation og de økonomiske og sociale konsekvenser, den fremover kan få for denne fiskerisektor? Mener Rådet, at det er acceptabelt at befæste en overfiskning, som overskrider den samlede tilladte fangstmængde, der oprindeligt var fastsat til ton/år med de nuværende krisetegn, som denne bestand udviser? Hvilke foranstaltninger påtænker Rådet at træffe og hvornår for at sammenkæde ansjosbestandens kritiske situation med dels overdragelsen af ovennævnte kvote og dels princippet om relativ stabilitet?  Hr. formand, det portugisiske formandskab har al mulig interesse i at give et fyldestgørende svar på dette spørgsmål, også fordi det har at gøre med et spørgsmål, der angår Portugal på en positiv måde, og jeg skal straks forklare hvorfor. Rådet er klar over den kritiske situation for ansjosbestanden i Det Cantabriske Hav, som det ærede medlem omtaler. På det sidste møde i Rådet sidste år, den og december, mente de medlemsstater, der tager del i dette fiskeri, Frankrig, Spanien og Portugal, at anvendelsen af forsigtighedsprincippet, der efter forslag fra Kommissionen fastsætter en fangstmængde nedsat fra til ton, var for vidtgående. Man nåede da frem til en kompromisløsning med henblik på en balance mellem behovet for at mindske de biologiske risici, altså påvirkningen af fiskebestandene, og de negative samfundsøkonomiske følger af en begrænsning i fiskeriet, idet fangstmængden blev fastsat til et middelniveau på ton i stedet for de , der var fastssat i Man aftalte også, at denne mængde kunne blive revideret på baggrund af nye oplysninger fra videnskabeligt hold vedrørende bevaring af bestandene, oplysninger, som man forventer at have i første halvår af i år. For den sydlige bestand, i ICES-område IX, blev fangstmængden fastsat til ton for hele år mod ton i Bytningen af fiskekvoter mellem Portugal og Frankrig blev nedsat proportionalt fra ton i til ton i , der kan fiskes i fransk farvand. Jeg vil gerne nævne, at denne overdragelse ikke kommer til at øge presset på ansjosbestandene som helhed inden for det samlede fællesskabsområde. I overensstemmelse med princippet om relativ stabilitet tildeler fordelingsnøglen for ansjos i Det Cantabriske Hav % af bestanden til Spanien og kun % til Frankrig. Uden overdragelsen af de portugisiske farvande ville fangstmængden i Det Cantabriske Hav være øget gange, for at Frankrig kunne få en passende mængde. Det er grunden til, at jeg mener, at der også er et positivt element i det portugisiske tilfælde. Selvfølgelig ville denne løsning være endnu mere skadelig for bestandene end den risiko, som De omtalte, men som vi forstår.  Hr. formand for Rådet, jeg er nødt til at sige, at Deres erklæringer overhovedet ikke har været tilfredsstillende for mig. Jeg forstår, at Portugal er berørt af dette her. Men for mig er det et anslag mod fornuften og mod intelligensen, at % af de ansjoser, som indtil blev fanget på Portugals banker, ved en aftale mellem denne medlemsstat - Portugal - og Frankrig nu fanges i Biscayabugten, og at Ministerrådet vil fastholde, at det ikke har nogen indflydelse på ansjosbestanden i Biscayabugten. Det har, som vi har gjort opmærksom på siden , vist sig, at denne omrokering er en uhyrlighed, og hvis Portugal og Frankrig vil indgå en aftale, er det meget fint for os, men de ansjoser skal fanges på Portugals banker og ikke på bankerne i Biscayabugten. I dag viser videnskabelige undersøgelser, at ansjosbestanden i Biscayabugten er i fare for udryddelse. Og nu kommer de foranstaltninger, der skal begrænse den mængde ansjoser, som må fanges i Biscayabugten. Jeg ved ikke, om De i Ministerrådet er bevidste om det ansvar, som De har pådraget Dem i disse år og også i , hvad angår de tusinder af familier, der lever af ansjosfiskeri i den nordlige del af Den Iberiske Halvø.  Jeg ville gerne over for det ærede medlem henvise til, at De Europæiske Fællesskabers Domstol i sin kendelse af den oktober bestemte, at denne overdragelse - den overdragelse, som blev vedtaget - var i overensstemmelse med principperne i Rådets regulativ //, nærmere betegnet med dettes artikel , stk. , der fastsætter, at medlemsstaterne kan bytte hele eller dele af den fiskekvote, som de er blevet tildelt. Domstolen erklærede ligeledes, at princippet om relativ stabilitet ikke var blevet krænket, eftersom den ansjoskvote, som var tildelt Spanien i område VIII, var blevet fastholdt på % og Frankrigs kvote på %. Herudover, hr. Ortuondo Larrea, er Domstolen af den opfattelse, at overdragelsen fra Portugal til Frankrig ikke krænker princippet om en rationel og ansvarlig udnyttelse af fiskeressourcerne, eftersom presset på bestandene i område VIII og IX ikke øges eller negativt påvirker den samlede mængde af disse ressourcer, som Spanien er blevet tildelt. I overensstemmelse hermed, hr. Ortuondo Larrea, gentager Rådet sin opfattelse af, at uden den omtalte overdragelse ville det franske fiskeri efter ansjos i Biscayabugten være øget. Rådet gentager derfor, hr. Ortuondo Larrea, sin opfattelse af, at presset på fiskebestanden ville være større og mere skadeligt for den befolkning, der skal leve af fiskeriet, end den løsning, som blev valgt. ton svarer konkret til ,% af Portugals fiskekvote i år mod ton, eller ,%, i Disse tal står efter vores opfattelse, og som Rådet ser det, for en faktisk forbedring, hvad angår bevaring af bestandene, hvis vi sammenligner med det niveau på %, der blev fastsat i Rådets direktiv /    Spørgsmål nr. af : Om: Foranstaltninger til bekæmpelse af de fortsatte etniske udrensninger på bekostning af serberne og roma-sigøjnerne i Kosovo På mødet mellem NATO-forsvarsministre blev der den december rettet en kraftig appel til de ansvarlige om at standse de fortsatte etniske udrensninger på bekostning af mindretallene i Kosovo. Europa-Parlamentet fordømmer i en beslutning, hvor det først anfører konkrete afskyelige tilfælde af voldelige overgreb på serbere og roma-sigøjnere, ligeledes kraftigt de fortsatte voldshandlinger på bekostning af den serbiske befolkning og opfordrer kosovoalbanernes ledere til fuldt ud at respektere FN's resolution nr. I beslutningen understreges det endvidere, at de tidligere forfølgelser af den albanske befolkning i Kosovo ikke kan udnyttes som "påskud for fortsatte tilfælde af drab, bortførelser, tilbageholdelser, magtmisbrug, chikane, intimidering, ildspåsættelse, plyndring, ødelæggelse af ejendom og overtagelse af boliger" m.m. Agter Rådet på denne baggrund at tage genopbygningsstøtten til Kosovo op til fornyet overvejelse, sådan som Europa-Parlamentet kræver det? Hvilke andre praktiske foranstaltninger agter Rådet at træffe for at sætte en stopper for den etniske udrensning?  Hr. Alavanos, jeg vil gerne sige, at jeg har den største sympati for den bekymring, der ligger til grund for det spørgsmål, som De har rejst. Vi deler bestemt de bekymringer, som De giver udtryk for med hensyn til den truende situation, der gør sig gældende for de etniske mindretal i Kosovo, hvad enten det er den serbiske befolkning eller roma-sigøjnerne, og med hensyn til de udtryk for diskrimination, chikane og intimidering, der stadig forekommer i området. Rådet har altid lagt vægt på, at der skal ske retsforfølgelse af alle de personer, der har udført sådanne handlinger, og dem, der fortsætter med at udføre sådanne handlinger. Rådet har også i sine beslutninger i december lagt vægt på, at Sikkerhedsrådets resolution / til fulde skal efterleves, og det har systematisk støttet de bestræbelser, som hr. Bernard Kouchner har udfoldet for at gennemføre de foranstaltninger, der effektivt skal sikre beskyttelsen af områdets mindretal og hermed også bevare områdets multietniske befolkningssammensætning. I de kontakter, som vi har opretholdt med de mest fremstående politiske personligheder fra den albanske side i Kosovo, har vi understreget, ligesom den portugisiske premierminister har gjort det igen for kort tid siden, at forfølgelsen af den serbiske befolkning, af roma-sigøjnerne og af andre etniske grupper er fuldstændig uacceptabel. Det vil ikke blive tolereret, og det skal standses straks. Det er blevet meddelt eksplicit og er blevet gentaget for lederne i Kosovo, at den internationale støtte i vid udstrækning vil afhænge af den behandling, som de ikkealbanske befolkningsgrupper udsættes for. Dette punkt synes mig særdeles vigtigt, og de betingelser, som denne holdning er udtryk for fra EU's side, opretholdes, og det vil Rådet også gøre. Vi har til fulde støttet de anstrengelser, som FN-missionen og den internationale fredsstyrke i Kosovo har udfoldet for at undgå nye udbrud af vold mod mindretallene og for at beskytte de truede befolkningsgrupper. KFOR og UNMIK-politistyrken ser det som en af deres vigtigste opgaver at undertrykke enhver form for overgreb på grund af etnisk oprindelse. I denne sammenhæng har Rådet i sin erklæring fra december udtrykt tilfredshed med den omfattende bistand, som Kommissionen har meddelt, og som indirekte vil bidrage til normaliseringen sammen med tilsvarende bidrag fra medlemsstaterne. Rådet er imidlertid, hr. Alavanos, bevidst om, at alle disse midler, som stilles til rådighed for de ansvarlige internationale instanser i Kosovo, ikke svarer til det, som det ville være ønskeligt, at de forskellige medlemsstater kunne bidrage med, og at dette har begrænset disse instansers faktiske kapacitet på stedet. Vi vil dog ikke af den grund undlade at være fuldt opmærksomme på det problem, som De her peger på, fordi de albanske repræsentanters hele troværdighed i området også afhænger af deres evne til at bevise, at de er i stand til at gennemføre foranstaltninger, der sikrer områdets multietniske karakter.  Jeg vil gerne takke formanden for Rådet. Jeg husker selv - det gør sikkert alle - hvordan Portugal, landets forhenværende præsident, Soares, og regeringen bevarede en realistisk og moderat holdning under bombardementerne i Balkan. Den erklæring, vi har hørt i dag om dette emne, er særdeles positiv, det vil jeg gerne fremhæve og sige, at det glæder mig. Der er imidlertid også en ting, der bekymrer mig, nemlig at resultaterne er alt for få på trods af de gode og oprigtige hensigter fra Den Europæiske Unions side. Desværre har vi i den sidste tid set overgreb på alle former for minoriteter i Kosovo, serbere, sigøjnere, tyrkere og kroater, og vi ved ikke, hvad der sker. FN og hr. Kouchner har ikke haft held med deres mission i Kosovo, og det er en fiasko, når en krig, som fandt sted for at undgå etnisk udrensning, efterfølges af etniske udrensninger fra modpartens side. Derfor vil jeg gentage mit spørgsmål, om Rådet agter at træffe mere konkrete, praktiske foranstaltninger for at drøfte disse spørgsmål med hr. Kouchner, som bærer en stor del af ansvaret for den situation, der kendetegner Kosovo i dag.  Hr. Alavanos, jeg kan ikke være enig i det, som De just har sagt, nemlig det sidste, De sagde om hr. Kouchners ansvar, og jeg vil her gerne foretage en vigtig sondring mellem to planer: Den administrative struktur, der er blevet organiseret i Kosovo, hører under FN's ledelse. Det er en struktur, som EU har givet al mulig støtte, og som landene i EU hver især har bidraget til på forskellige måder. Vi kan ikke benægte, at de anstrengelser, som hr. Kouchner har udfoldet for at normalisere situationen internt i Kosovo, har været særdeles positive, også selvom De må mene, og vi også mener, at nogle af resultaterne af disse anstrengelser af årsager, der ligger uden for hr. Kouchners indflydelse, måske ikke har haft den effekt, som vi alle kunne ønske. Der er yderligere en sondring, der afslutningsvis må foretages, og det er spørgsmålet om det ansvar, som EU, og især i dette tilfælde, det mulige ansvar, som Rådet har i denne sammenhæng, og det ansvar, som ligger hos det internationale samfund som sådan, der jo har den overordnede myndighed i Kosovo. EU's ansvar gør sig altså gældende i en bestemt sammenhæng. Det er det internationale samfund, navnlig FN, som man må kræve til ansvar, hvad angår gennemførelsen af resolution / og specielt med hensyn til den logik, der ligger bag denne resolution, og denne resolutions forhold til virkeligheden. Det er spørgsmål, som vi alle må stille, men det rette forum at stille disse spørgsmål i er FN.  Hr. formand, hr. formand for Rådet, jeg bifalder i høj grad, at De har sagt, at De vil forbedre strukturerne, og at det drejer sig om at forbedre myndighedernes troværdighed. Jeg tror, at vi også må overveje, hvordan vi bedst muligt kan præsentere dette i offentligheden. Derfor spørger jeg mig selv om, om der egentlig findes tiltag til, hvordan vi kan fremme medierne på dette område, hvordan vi kan uddanne journalister, og hvordan vi kan informere offentligheden bedre om en fredelig sameksistens? Vi har bestræbt os på at yde materiel hjælp. Vi har med militæret forsøgt at gå ind for fred. Hvordan går det nu med bestræbelserne på også at arbejde med psykologiske kriterier i dette kriseområde og yde den bedst mulige støtte?  Hr. Rübig, som sagt forstår jeg udmærket Deres bekymringer. Jeg mener, at der i øjeblikket er, og især i de sidste måneder har været, en positiv udvikling med hensyn til de midler, som hr. Kouchner kan råde over til en effektiv indsats. Jeg kan huske, at jeg hørte hr. Kouchner udtale sig på Rådets ministermøde om denne sag, og jeg mener, at mange af de bekymringer, der dengang kom til udtryk om manglende midler til at løse nogle af problemerne, i dag er afhjulpet, fordi disse midler er blev givet. Der er især to vigtige spørgsmål: for det første en forøgelse af politistyrken, der var et væsentligt element for civilbefolkningens sikkerhed og særlig for beskyttelsen af visse grupper af civilbefolkningen, og for det andet øgede bevillinger til aflønning af embedsmænd med vigtige funktioner i det, som vi kunne kalde den administrative og funktionelle proces i Kosovo. Spørgsmålet, hr. Rübig, og det er et spørgsmål, som vi alle må stille, og jeg har for nylig gjort det på diplomatisk måde, drejer sig om selve konsistensen i Sikkerhedsrådets resolution / Jeg erkender, at det er et særdeles ømtåleligt spørgsmål, men vi må alle spørge os selv om den underliggende logik i denne resolution og om muligheden for dens gennemførelse. Vi går ind for dens fulde og totale gennemførelse, men vi må ikke desto mindre se på denne resolution - og det er sandsynligvis også noget, som FN's Sikkerhedsråd før eller senere må gøre - med henblik på, ligesom det er sket tidligere i andre sammenhænge og under andre strategiske omstændigheder i verden, om der skal ske en omvurdering af en bestemt type fremgangsmåde og en bestemt type logik og ligevægt - der i øvrigt var den logik og den ligevægt, som gjorde, at resolutionen blev vedtaget - altså, om de skal fastholdes eller ej i fremtiden. Det, vi skal gøre, og det, som vi er i færd med at gøre fra EU's side, er at sørge for, at hr. Kouchner får alle de midler, som han har behov for. De har ret i, hr. Rübig, at vi har pligt til at forklare borgerne åbent og ærligt, om disse midler finder god anvendelse eller ikke. Vi vil fra Rådets side under det portugisiske formandskab søge at fremlægge oplysninger i så henseende.  Hr. formand for Rådet, jeg er helt enig med Dem. Problemet er ikke hr. Kouchner, det er det retsgrundlag, han arbejder ud fra, nemlig resolution nr. Når det er sagt, mener jeg, at det er Unionens ansvar - det vil sige Deres, men også vores - at begynde at arbejde for, at vi kan komme ud over resolution nr. 's midlertidige karakter og finde frem til et fremtidigt scenario for hele området. Det er efter min mening den manglende definition af et sådant scenario, der fremkalder eller favoriserer de overgreb, ulykker og mord, som hr. Alavanos nævnte. Har Rådet til hensigt at stille spørgsmålet om Kosovos endelige status? Hvis ja, har Rådet så i sinde at gøre det ved at foretage en generel omdefinition af området ved så vidt muligt at undgå at øge antallet af ministater, som nogle har tendens til, og samle parterne, i dette tilfælde Kosovo og Albanien?  Der vil indlysende nok, hr. Dupuis, ikke fra Rådets side blive gjort forsøg på at arbejde for en ændring af Kosovos status ud over den ramme, der er fastsat i Sikkerhedsrådets resolution / Jeg tillader mig at sige, at selve behandlingen af dette spørgsmål i FN's Sikkerhedsråd rejser et andet ret interessant spørgsmål, nemlig om, hvordan EU er repræsenteret i dette råd, og i hvilket omfang EU's repræsentation dér følger det, der gælder for den fælles udenrigs- og sikkerhedspolitik. En diskussion heraf ville dog nok indebære mere end ét møde i Parlamentet. Jeg vil imidlertid gerne sige, at vi mener, at situationen i Kosovo er en situation, der også meget afhænger af situationen i alle omkringliggende lande og områder. Situationen i Kosovo er en situation, der ikke kan løses alene; den løses gennem regionens globale sikkerhed. Det hænger naturligvis sammen med de foranstaltninger, som er ved at blive taget i EU, hvad enten det er med hensyn til stabiliseringen af situationen i Bosnien-Hercegovina, med hensyn til det nye aftaleforhold, som vi er i gang med at etablere i forhold til Den Tidligere Jugoslaviske Republik Makedonien, med hensyn til den række positive foranstaltninger, som vi søger at gennemføre sammen med Albanien, og naturligvis også med hensyn til det pres, som vi udøver over for de serbiske myndigheder, navnlig den hjælp, som vi gennem projektet "Energi for demokrati" giver de serbiske kommuner, der har forbindelse til demokratiske kræfter. Det er en række tiltag, der samlet og gennem deres synergieffekt også kan afstedkomme et klima, som kan løse situationen i Kosovo. Situationen i Kosovo løser sig ikke af sig selv, hvis der ikke findes et globalt stabilitetsprojekt i regionen.  Da spørgeren ikke er til stede, bortfalder spørgsmål nr.  Spørgsmål nr. af : Om: Det nye INTERREG-initiativ I bilag , punkt , i Kommissionens udkast til meddelelse om Interreg med titlen "Fremme af udviklingen i byområder, landdistrikter og kystområder" blåstempler Kommissionen fornyelse og udvikling af historiske bycentre, der anvender en fælles grænseoverskridende strategi. Bygninger er imidlertid udelukket fra initiativet. På baggrund af den kendsgerning, at mange huse i landdistrikter er af historisk interesse, herunder en række mindre huse, og - af forskellige årsager - i lyset af nødvendigheden af at fastholde befolkningen i landdistrikterne og tiltrække tilflyttere til disse områder bedes Rådet oplyse følgende: Mener Rådet ikke, at økonomisk støtte inden for rammerne af INTERREG til husprojekter ville fremme sådanne målsætninger?  Hr. formand, Rådet, og jeg vil særlig sige det portugisiske formandskab, er særdeles bevidst om betydningen af de problemer, som De nævner i Deres spørgsmål, og jeg vil gerne sige, at vi altid har viet stor opmærksomhed til Fællesskabets udviklingspolitik for landdistrikterne. I denne sammenhæng vil jeg gerne fremhæve, at der i maj blev vedtaget et nyt støttesystem til landdistrikternes udvikling, der udgør Fællesskabets referenceramme med henblik på en bæredygtig udvikling i landdistrikterne, og det er som bekendt en af de forandringer, som forhandlingerne om Agenda har ført med sig, og som også har gjort sig gældende i behandlingen af landbrugsspørgsmålene i EU. Gennem den Europæiske Udviklings- og Garantifond for Landbruget, EUGFL, skal denne fællesskabsstøtteramme hjælpe med til at vende tendensen til den ørkendannelse af landdistrikterne, som De meget berettiget nævner i Deres spørgsmål. På den anden side bidrager Den Europæiske Fond for Regionaludvikling, EFRU, også inden for sit aktionsfelt til fremme af den økonomiske og sociale samhørighed gennem afhjælpning af de vigtigste regionale ubalancer og gennem deltagelse i landdistrikternes udvikling og omstilling. Her er det værd at erindre, at EFRU også bidrager til fremme af en bæredygtig udvikling og til skabelse af bæredygtig beskæftigelse i landdistrikterne. Det er disse fællesskabsinstrumenter tilsammen, der gør det muligt at føre en udviklingspolitik for landdistrikterne, der i dag jo udgør den ene af den fælles landbrugspolitiks udviklingslinjer, en af dens dimensioner, og på den anden side også af regionalpolitikken. Vi mener, at inden for det begreb om multifunktionalitet, der i dag er forbundet med udviklingen af den fælles landbrugspolitik, er dette et af de fundamentale spørgsmål, og EUGFL-garantien har naturligvis her en fundamental rolle at spille.    Spørgsmål nr. af : Om: Landbrug og det portugisiske formandskab Vil Rådet skitsere, hvilke områder det portugisiske formandskab agter at prioritere i det kommende halvår, hvad angår den fælles landbrugspolitik, og oplyse, hvilke tiltag det mener er nødvendige for at øge forbrugernes tillid til landbrugssektoren og de produkter, der er blevet negativt berørt af de seneste skandaler?  Det spørgsmål, som De stiller angående den fælles landbrugspolitik, er et spørgsmål, der virkelig berører os, og hvor det virkelig er værd altid at være til stede ved diskussionerne her i Parlamentet, for vi får sikkert meget at diskutere i fremtiden om dette spørgsmål. Under det portugisiske formandskab skal vi videreføre diskussionen om den fælles landbrugsordning gennem tilpasning af nogle fælles markedsorganisationer med henblik på en harmonisk udvikling af EU's landdistrikter og sikringen af en positiv udvikling i landmændenes indtjening, idet vi lægger særlig vægt på de foranstaltninger, der har virkning for de små familiebrug. På den anden side vil det portugisiske formandskab selvfølgelig ikke undlade, hvis og når den nye forhandlingsrunde i Verdenshandelsorganisationen begynder i dets formandskabsperiode, hvad der langtfra er sikkert, at arbejde for, at der sker en konsolidering af fællesskabsproduktionens tilstedeværelse på de internationale markeder, og at der kommer større ligevægt mellem de fællesskabsprodukter, der går til eksport, og et fortsat multifunktionelt europæisk landbrug, således som jeg netop har nævnt. Det portugisiske formandskab lægger også vægt på at uddybe fødevaresikkerhedspolitikken, og jeg mener, at udenrigsministeren og formanden for Rådet for Den Europæiske Union allerede her til formiddag har omtalt dette. Vi mener, at fødevaresikkerheden og alt, hvad der har med folkesundheden at gøre, er et fundamentalt område, som vores formandskab skal beskæftige sig med. Det udgør da også et af de prioriterede punkter på vores program. Vi vil udvikle det i fire parallelle dimensioner inden for Rådet , Rådet , Rådet og Rådet , og det portugisiske formandskab vil på dette område fremlægge en redegørelse herom på Det Europæiske Råd i Santa Maria da Feira til juni i år, navnlig i lyset af det, som Kommissionen for nogle dage siden har meddelt i sin hvidbog. Vi mener, at den indsats, der fra nu af skal gøres for at skabe et europæisk fødevareagentur, er afgørende ikke kun for troværdigheden af det indre marked, for at stabilisere tilliden inden for dette marked, for at opbløde visse spændinger mellem medlemsstater på dette område, men også - hvorfor ikke sige det? - for at skabe en fælles holdning fra EU's side i forholdet til tredjelande, når det drejer sig om fødevaresikkerhed. Dét er den indsats, som vi vil forsøge at yde under det portugisiske formandskab, og vi håber ved dets afslutning at forelægge resultatet af denne indsats for Europa-Parlamentet.  Jeg takker rådsformanden for hans svar. Jeg er sikker på, at han er opmærksom på den meget alvorlige trussel mod den europæiske model, der er baseret på familielandbrug, særlig de landbrugere, der beskæftiger sig med produktionen af okse- og fårekød, og som nu forventes at sælge deres produktion til eller under produktionsprisen. Jeg vil gerne spørge, hvilke skridt Rådet kan tage for at beskytte deres interesser under de kommende forhandlinger om verdenshandlen, i særdeleshed mod ranch- og fabriksproduktionen i USA og New Zealand, hvor stordriftsfordele gør det yderst vanskeligt for familiebrug i Europa, og hvor europæiske normer for fødevaresikkerhed naturligvis ikke er i kraft. 