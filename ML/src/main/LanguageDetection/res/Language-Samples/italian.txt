Ripresa della sessione Dichiaro ripresa la sessione del Parlamento europeo, interrotta venerdì dicembre e rinnovo a tutti i miei migliori auguri nella speranza che abbiate trascorso delle buone vacanze. Come avrete avuto modo di constatare il grande "baco del millennio" non si è materializzato. Invece, i cittadini di alcuni nostri paesi sono stati colpiti da catastrofi naturali di proporzioni davvero terribili. Avete chiesto che si tenesse una discussione su tale tema nei prossimi giorni, nel corso della presente tornata. Nel frattempo è mio desiderio, come del resto mi è stato chiesto da alcuni colleghi, osservare un minuto di silenzio in memoria di tutte le vittime delle tempeste che si sono abbattute sui diversi paesi dell' Unione europea. Vi invito pertanto ad alzarvi in piedi per osservare appunto un minuto di silenzio.  Signora Presidente, intervengo per una mozione d'ordine. Come avrà letto sui giornali o sentito alla televisione, in Sri Lanka si sono verificati numerosi assassinii ed esplosioni di ordigni. Una delle vittime più recenti è stato Kumar Ponnambalam, che qualche mese fa era venuto in visita qui al Parlamento europeo. Signora Presidente, sarebbe opportuno che inviasse una lettera alla Presidente del Sri Lanka per esprimere le condoglianze del Parlamento per questa e le altre morti violente verificatesi in Sri Lanka e per invitarla a fare quanto in suo potere al fine di giungere a una riconciliazione pacifica in questa situazione assai difficile.  Sì, onorevole Evans, ritengo che un' iniziativa del tipo che lei propone sia assolutamente opportuna. Se l' Assemblea è d' accordo seguirò il suggerimento dell' onorevole Evans.  Signora Presidente, un richiamo al Regolamento. Gradirei avere il suo parere riguardo all'articolo sull'inammissibilità. La mia domanda si ricollega a un tema all'ordine del giorno di giovedì e che formulerò di nuovo al momento opportuno. La relazione Cunha sui programmi di orientamento pluriennali è iscritta all'ordine del giorno della Plenaria di giovedì e al paragrafo contiene una proposta volta a introdurre una sorta di sanzione a carico delle quote di quei paesi che non riescono a raggiungere i loro obiettivi di riduzione annuali delle flotte, nonostante il principio della stabilità relativa. Credo che tale principio sia un principio giuridico fondamentale della politica comune della pesca e qualsiasi proposta volta a sovvertirlo sarebbe giuridicamente inammissibile Vorrei sapere se è possibile sollevare un'obiezione di questo tipo nel contesto di una semplice relazione, e non di una proposta legislativa, e se rientra nelle mie competenze sollevare una tale obiezione giovedì prossimo.  E' appunto in quell' occasione che, se lo desidera, avrà modo di sollevare la sua questione pregiudiziale, cioè giovedì in apertura della discussione sulla relazione.  Signora Presidente, in coincidenza con la prima tornata dell'anno del Parlamento europeo, negli Stati Uniti in Texas è stata fissata, purtroppo per giovedì prossimo, l'esecuzione di un condannato a morte, un giovane di anni che chiameremo di nome Hicks. Su richiesta di un deputato francese, l'onorevole Zimeray, è già stata presentata una petizione, che ha avuto molti firmatari tra cui il sottoscritto, ma le chiedo, in conformità con l'indirizzo ormai costantemente espresso dal Parlamento europeo e da tutta la Comunità europea, di intervenire, con il prestigio della sua carica e dell'Istituzione che lei rappresenta, presso il Presidente e il Governatore del Texas Bush, che ha il potere di sospendere la condanna a morte e di graziare il condannato. E tutto ciò in conformità con i principi che abbiamo sempre sostenuto.  La ringrazio, onorevole Segni, lo farò volentieri. In effetti ciò è assolutamente conforme alla posizione che il nostro Parlamento ha sempre sostenuto.  Signora Presidente, vorrei richiamare l'attenzione su un caso che il Parlamento segue da tempo, ossia il caso di Alexander Nikitin. Noi tutti siamo lieti che il tribunale lo abbia assolto, ribadendo che anche in Russia l'accesso a informazioni sull'ambiente è un diritto sancito dalla costituzione. Ora, però, verrà messo nuovamente in stato di accusa perché il pubblico ministero ricorrerà in appello. Come sappiamo e come abbiamo fatto rilevare in innumerevoli risoluzioni - anche nell'ultima seduta plenaria dell'anno scorso - non si tratta semplicemente di un caso giudiziario ed è un grave errore accusare Alexander Nikitin di aver commesso reati e atti criminali, tanto più che noi, in quanto diretti interessati, abbiamo beneficiato dei risultati delle sue ricerche. Tali risultati sono alla base dei programmi europei di tutela del Mare di Barents. La prego pertanto di prendere in esame la bozza della lettera in cui vengono indicati i fatti principali e di sostenere presso le autorità russe la posizione assunta dal Parlamento, conformemente alle sue risoluzioni.  Sì, onorevole Scroedter, esaminerò volentieri i fatti relativi alla questione da lei esposta non appena avrò ricevuto la sua lettera.  Signora Presidente, mi permetta di farle innanzi tutto i miei complimenti per aver tenuto fede alla parola data. In effetti il numero di canali televisivi disponibili nei nostri uffici è aumentato enormemente in questa prima tornata dell'anno nuovo. Tuttavia, signora Presidente, non è ancora stato dato seguito alla mia richiesta. E' vero che adesso abbiamo due canali finlandesi e uno portoghese, ma purtroppo manca ancora il canale olandese. Ed era proprio quello che avevo chiesto, dato che noi parlamentari olandesi, quando veniamo spediti in questo esilio mensile, gradiremmo poter vedere il telegiornale in olandese. Ripeto ancora una volta la mia richiesta: faccia in modo che sia reso disponibile anche un canale olandese.  Onorevole Plooj-van Gorsel, posso risponderle che tale punto figura all' ordine del giorno della riunione dei questori di mercoledì. Spero che sarà esaminata con uno spirito positivo.  Signora Presidente, vorrei sapere perché questo Parlamento non rispetta le norme in materia di salute e sicurezza che esso stesso approva. Perché non è stato condotto alcun test della qualità dell'aria in questo edificio da quando siamo stati eletti? Perché dal il comitato salute e sicurezza non si è più riunito? Perché non sono state fatte prove dell'allarme antincendio né negli edifici del Parlamento di Bruxelles né qui a Strasburgo? Perché non esistono istruzioni da seguire in caso di incendio? Perché dopo il mio incidente non sono state apportate migliorie alle scale? Perché non viene fatto rispettare il divieto di fumare nelle aree riservate appunto ai non fumatori? E' assolutamente vergognoso che proprio noi non rispettiamo le norme da noi stessi approvate.  Onorevole Lynne, lei ha perfettamente ragione e intendo verificare se tutto quanto lei ha detto davvero non è stato fatto. Intendo altresì sottoporre il punto al collegio dei questori e sono certa che ai nostri questori starà a cuore fare in modo che il Parlamento osservi le disposizioni che approva.  Signora Presidente, l' onorevole Díez González e io avevamo presentato alcune interrogazioni in merito a determinate opinioni della Vicepresidente de Palacio riferite da un giornale spagnolo. I servizi competenti non le hanno inserite all' ordine del giorno, in quanto hanno ritenuto che avessero già ottenuto risposta in una tornata precedente. Chiedo che venga riesaminata tale decisione, in quanto non è così. Le interrogazioni cui è stata data risposta in precedenza riguardavano un intervento della Commissario de Palacio in un caso determinato, non le dichiarazioni pubblicate dal giornale ABC il novembre scorso.  Onorevole collega, sarà mia cura verificare tale punto. Devo confessarle che in questo momento la questione mi pare un po' confusa. Quindi verificheremo con estrema attenzione per essere certi che tutto sia corretto.  Signora Presidente, gradirei sapere se questa settimana il Parlamento intende lanciare un segnale chiaro per esprimere il nostro scontento riguardo alla decisione presa oggi di rifiutare il rinnovo dell'embargo sulle armi contro l' Indonesia, visto e considerato che in passato la stragrande maggioranza dei deputati aveva sostenuto l'imposizione dell'embargo all'Indonesia. La decisione odierna di non rinnovarlo è pericolosissima, data la situazione sul posto. Il Parlamento dovrebbe pertanto inviare un messaggio, come auspica la stragrande maggioranza dei deputati. Gli Stati membri dell'Unione sono stati irresponsabili a non rinnovare l'embargo. Com'è già stato detto, la situazione in Indonesia è davvero esplosiva, con un forte rischio che in futuro si verifichi un colpo di Stato. Non sappiamo cosa stia succedendo e quindi mi chiedo perché si debba permettere ai produttori di armi dell'UE di trarne profitto a scapito di persone innocenti.  Comunque sia, questo punto non è previsto nelle discussioni sui problemi di attualità di giovedì.  Ordine dei lavori L' ordine del giorno reca la fissazione dell' ordine dei lavori. E' stata distribuita la versione definitiva del progetto di ordine del giorno, elaborata, ai sensi dell' articolo del Regolamento, dalla Conferenza dei presidenti nella seduta di giovedì gennaio. Non sono state proposte modifiche per lunedì e martedì. Mercoledì: Il gruppo PSE ha chiesto di iscrivere una dichiarazione della Commissione sui suoi obiettivi strategici per i prossimi cinque anni e sulla riforma amministrativa della Commissione. Desidero che l' onorevole Barn Crespo, autore della richiesta, intervenga per motivarla, ovviamente se lo desidera. Poi procederemo come di norma: sentiremo un oratore a favore e uno contro.  Signora Presidente, l' idea che la Commissione Prodi presentasse il suo programma politico per tutta la legislatura proviene inizialmente da una proposta del gruppo del Partito del socialismo europeo, approvata all' unanimità dalla Conferenza dei Presidenti in settembre e anche accettata esplicitamente dal Presidente Prodi, che ha ribadito il suo impegno al riguardo durante il discorso di investitura. Si tratta di un impegno importante in quanto la Commissione è un organo che detiene il monopolio di iniziativa, conformemente ai Trattati, e di conseguenza delinea i tratti essenziali di quella che sarà l' attività politica e legislativa di questo Parlamento nei prossimi cinque anni. Ricordo altresì, signora Presidente, che durante la precedente legislatura il Parlamento ha votato due volte la fiducia a favore del Presidente Prodi; durante l' attuale legislatura l' ha votata di nuovo a luglio e poi, dopo l' insediamento della nuova Commissione, ha votato nuovamente la fiducia per l' intera Commissione in settembre. Quindi c' è già stato tempo a sufficienza per permettere alla Commissione di elaborare il suo programma e per consentirci di prenderne conoscenza per poi spiegarlo ai cittadini. A tale proposito ricordo la risoluzione del settembre scorso, in cui si raccomandava di presentare la proposta il più rapidamente possibile. I fatti della settimana scorsa - scaturiti a latere della Conferenza dei Presidenti, sfruttata solo per corroborare e ratificare decisioni adottate al di fuori di essa - ci pongono di fronte a un dilemma: o la Commissione non è in grado di presentare questo programma ; oppure il Parlamento non è in grado di esaminare tale programma, come apparentemente sostengono alcuni. Secondo me, questa seconda ipotesi significherebbe rinunciare alle nostre responsabilità di Parlamento, oltre a introdurre una tesi originale, un metodo finora sconosciuto che consiste nel distribuire per iscritto ai gruppi politici il discorso programmatico della Commissione una settimana prima - e non il giorno prima, come era stato concordato. Considerando che il programma legislativo sarà discusso a febbraio, potremmo prescindere dal dibattito, in quanto il giorno dopo la stampa ed Internet avrebbero divulgato il testo a tutti i cittadini e quindi il Parlamento non avrebbe più bisogno di occuparsene. Secondo il mio gruppo, un Parlamento serve per ascoltare, discutere e riflettere, quindi a nostro avviso non c' è alcuna ragione che giustifichi questo rinvio. Se la Commissione è in grado di presentare il programma, secondo noi siamo perfettamente in tempo per ripristinare l' accordo iniziale intervenuto tra il Parlamento e la Commissione e comportarci responsabilmente dinnanzi ai nostri concittadini. Perciò la proposta del gruppo del Partito del socialismo europeo, da lei menzionata, è che mercoledì si mantenga la presentazione del programma per la legislatura della Commissione Prodi, inserendovi anche il progetto di riforma amministrativa. Altrimenti potremmo ritrovarci in una situazione paradossale: con la scusa che non c' è il testo, si nega da un lato il diritto del Presidente della Commissione di rivolgersi a questo Parlamento, e dall' altro che abbia luogo una discussione sulla riforma, senza che il Parlamento conosca a priori i testi su cui si basa. Pertanto, signora Presidente, la prego di chiedere alla Commissione di esprimersi subito e poi di procedere al voto.  Signora Presidente, onorevoli colleghi, sono piuttosto sorpreso del comportamento del collega, onorevole Barón Crespo, che ora pretende che il punto in questione venga inserito nell'ordine del giorno di mercoledì. Onorevole collega Barón Crespo, lei non ha potuto partecipare giovedì scorso alla Conferenza dei presidenti. Non la biasimo per questo: può sempre succedere che si debba essere sostituiti. Il collega Hänsch è intervenuto in sua vece. In sede di Conferenza dei presidenti ne abbiamo discusso approfonditamente. Soltanto un gruppo politico condivideva l'opinione da lei espressa in questa sede. La questione è stata posta ai voti. Come è noto, ciascun presidente dispone di un numero di voti pari al numero dei deputati iscritti al proprio gruppo politico. Il punto in questione è stato oggetto di una votazione in cui, se ben ricordo, vi sono stati voti contrari e a favore con poche astensioni. Ciò significa che tutti i gruppi politici, ad eccezione dei non iscritti - che però non costituiscono un gruppo politico -, erano concordi e che un solo gruppo era del parere di procedere come proposto dal collega in questa sede. Tutti gli altri erano di diversa opinione e così è stato deciso. Vorrei ora entrare brevemente nel merito. Abbiamo fiducia nella Commissione, in Romano Prodi e la grande maggioranza del nostro gruppo politico, come tutti sanno, dopo un difficile processo ha votato la fiducia a Romano Prodi e alla Commissione. Tuttavia siamo anche dell'idea che la strategia della Commissione vada discussa nel corso di una procedura regolare, non soltanto in base a una dichiarazione rilasciata oralmente in questo Parlamento ma anche in base a un documento adottato dalla Commissione che illustri tale programma per i prossimi cinque anni. Ma un tale documento non esiste ancora!  La Commissione presenterà il programma per il in febbraio. Abbiamo acconsentito: se la Commissione non vuole discutere il programma in gennaio lo faremo in febbraio. Non è certo nostra intenzione entrare in conflitto con la Commissione. Al contrario, pensiamo che per quanto possibile la Commissione e il Parlamento debbano percorrere una strada comune. Il Parlamento, tuttavia, esercita anche funzioni di controllo nei confronti della Commissione e non tutto ciò che viene proposto da quest'ultima deve necessariamente trovarci concordi. Vorrei che all'interno dei gruppi politici potessimo prepararci adeguatamente al dibattito sul programma quinquennale. Non è possibile farlo ascoltando una dichiarazione di cui non conosciamo con esattezza il contenuto. Perciò raccomandiamo - e ho l'impressione che anche la Commissione sia disposta ad accogliere questa idea - di discutere in febbraio il programma a lungo termine della Commissione che si estende fino al - sperando che a quel punto la Commissione abbia concordato un programma che ci sottoporrà - e, sempre in febbraio, anche il programma legislativo della Commissione per l'anno E' dunque sulla base di un nesso oggettivo che proponiamo di discutere contestualmente i due programmi e per questa ragione il mio gruppo politico respinge decisamente la proposta del gruppo socialista!  Signora Presidente, desidero affermare chiaramente che, innanzi tutto, la Commissione nutre il massimo rispetto per le decisioni del Parlamento tra cui quella di elaborare il proprio ordine del giorno. Quindi, noi rispettiamo le eventuali decisioni in materia del Parlamento. Ma voglio dire altrettanto chiaramente che il Presidente Prodi si è impegnato con il Parlamento a inserire un nuovo dibattito, come ha ricordato l' onorevole Barón, oltre al dibattito annuale sul programma legislativo della Commissione, sulle grandi linee di azione per il prossimo quinquennio, cioè per la presente legislatura. Tengo a sottolineare, signora Presidente, che, secondo l' accordo concluso nel settembre scorso, questo dibattito era distinto dalla presentazione del programma legislativo della Commissione. E desidero far sapere che, per quanto riguarda la Commissione, siamo pronti e disposti a tenere questo dibattito quando lo si ritenga opportuno; eravamo già pronti a farlo questa settimana, conformemente all' accordo iniziale, sulla base dell' intesa di una presentazione del discorso ai gruppi parlamentari il giorno prima. Quindi, signora Presidente, ribadisco che da parte nostra abbiamo discusso del programma di azione per il prossimo quinquennio e che siamo pronti a presentarlo quando vuole il Parlamento - anche questa settimana, se decide il tal senso- mentre il mese prossimo toccherà al programma per il , esattamente come era stato stabilito.  Propongo di porre in votazione la richiesta del gruppo PSE di iscrivere nuovamente all' ordine del giorno la dichiarazione della Commissione sui suoi obiettivi strategici. Presidente. Sempre sulla giornata di mercoledì ho ricevuto un' altra proposta di modifica relativa alla interrogazione orale sull' imposta patrimoniale che il gruppo PPE-DE chiede di ritirare dall' ordine del giorno. Qualcuno desidera intervenire a nome del gruppo per motivare tale richiesta?  Signora Presidente, sento qualche risata fra i socialisti. Mi è stato detto che anche una parte cospicua del gruppo socialista vorrebbe che questo punto venisse ritirato dall'ordine del giorno, in quanto nella votazione in sede di Conferenza dei presidenti è mancato il voto del gruppo di lavoro dei colleghi competenti del gruppo socialista. Non so se questa informazione sia corretta, ma noi del PPE-DE saremmo comunque grati se il suddetto punto venisse eliminato visto che il Parlamento si è già occupato ripetutamente della questione. Esistono anche alcune decisioni contro tale imposta. Per questa ragione il gruppo del PPE-DE chiede che il punto in questione venga ritirato dall'ordine del giorno.  La ringrazio, onorevole Poettering. Ha facoltà l' onorevole Wurtz che interviene contro la richiesta.  Signora Presidente, vorrei innanzi tutto sottolineare la mancanza di logica da parte dell' onorevole Poettering che ha appena fatto la morale al gruppo socialista per essere tornato su una decisione approvata dalla Conferenza dei presidenti con una netta maggioranza. Ebbene, egli ha fatto la stessa cosa. Si era discusso e tutti si erano detti d' accordo, tranne il gruppo PPE-DE e il gruppo ELDR. In tale circostanza - gli onorevoli colleghi presidenti lo ricorderanno - avevo altresì sottolineato che il punto non era tanto sapere se siamo a favore o contro la tassa Tobin, ma se abbiamo il coraggio di ascoltare che cosa ne pensano la Commissione e il Consiglio. Non è chiedere molto. Pertanto, reitero la proposta di mantenere all' ordine del giorno l' interrogazione orale al Consiglio e alla Commissione, per apprendere, una volta per tutte, la posizione delle due Istituzioni su una proposta relativamente modesta, ma che lancerebbe un segnale importante all' opinione pubblica, soprattutto sull' onda dell' emozione suscitata dal fallimento della Conferenza di Seattle.  Pongo ora in votazione la richiesta del gruppo PPE-DE intesa a ritirare dall' ordine del giorno l' interrogazione orale sull' imposta patrimoniale.  Signora Presidente, ringrazio l' onorevole Poettering per l' inaspettata pubblicità che ha appena dato a questa discussione. Grazie!  Signora Presidente, è stato contato il mio voto, che non è stato deposto elettronicamente, perché non ho la scheda? Il mio voto era favorevole.  In effetti, se aggiungiamo i voti dei due colleghi che sono intervenuti, il risultato...  Signora Presidente, la Presidenza ha già annunciato l' esito della votazione. Non sono ammesse modifiche.  Onorevoli colleghi, ancora una volta, occorre presentarsi in Aula con la carta di votazione anche il lunedì. Evidentemente abbiamo un problema sul quale sono chiamata a prendere una decisione. Anch' io ho dimenticato la mia carta di votazione e avrei votato contro. Ritengo pertanto che si debba concludere che l' interrogazione orale rimane iscritta all' ordine del giorno.  Questa è l' ultima volta che si terrà conto del voto dei deputati che hanno dimenticato la loro carta di votazione. Che sia ben chiaro per tutti. Sì, l' interrogazione orale resta all' ordine del giorno ed ebbene sì, la Presidente ha diritto di votare così come ha diritto anche di dimenticare la carta di votazione. Proseguiamo con le altre modifiche all' ordine del giorno.  Signora Presidente, premetto che rispetterò la sua decisione, ma durante la votazione precedente sulla questione del piano strategico della Commissione avevo manifestato l'intenzione di intervenire a nome del mio gruppo prima della votazione, ma non ne ho avuto la possibilità. Le sarei molto grato se prima di chiudere questo punto all'ordine del giorno mi permettesse di rilasciare una dichiarazione di voto a nome del mio gruppo. Si tratta di una cosa importante e sarebbe utile poter mettere a verbale il motivo del nostro comportamento al momento della votazione alla luce della nostra analisi politica.  Signora Presidente, non è mia intenzione riprendere la discussione, ma anch'io avevo chiesto di intervenire per prendere posizione sulla richiesta dell'onorevole Barón Crespo. Lei non mi ha dato la parola. Ne sono spiacente anche se ormai la votazione è già stata effettuata, la decisione presa e quindi la questione è da considerarsi chiusa.  Me ne dispiace, onorevoli Hnsch e Cox, non mi ero accorta che avevate chiesto la parola. Comunque mi pare che le posizioni siano chiare e saranno riportate al processo verbale. Quando domani approveremo il processo verbale della seduta odierna i colleghi che dovessero ritenerlo inadeguato potranno chiedere che esso venga modificato. Mi pare una buona soluzione. Evidentemente il processo verbale della seduta di domani riporterà tutte le eventuali dichiarazioni complementari. Mi pare una formula migliore piuttosto che procedere ora alle dichiarazioni di voto che ci porterebbero molto lontano. Onorevole Cox, onorevole Hnsch, siete d' accordo?  Signora Presidente, se il verbale rispecchierà correttamente il voto del mio gruppo non avrò alcuna obiezione. Ma se la sua decisione implica che non posso rilasciare una dichiarazione di voto, la accetto con delle riserve.  Faremo molta attenzione allora alla redazione del processo verbale, come per altro facciamo sempre. Se esso non rifletterà correttamente le posizioni potrà essere modificato.  Consulenti per la sicurezza dei trasporti di merci pericolose L' ordine del giorno reca la discussione sulla relazione , presentata dall' on. Koch a nome della commissione per la politica regionale, i trasporti e il turismo, sulla posizione comune definita dal Consiglio in vista dell' adozione della direttiva del Parlamento europeo e del Consiglio relativa alle prescrizioni minime applicabili all' esame di consulente per la sicurezza dei trasporti su strada, per ferrovia e per via navigabile di merci pericolose )   - Signora Commissario, signora Presidente, onorevoli colleghi, accolgo positivamente la posizione comune del Consiglio volta ad armonizzare la formazione dei consulenti per la sicurezza dei trasporti su strada, per ferrovia e per via navigabile di merci pericolose. In primo luogo, faccio rilevare che abbiamo dovuto intervenire formalmente per poter far rispettare le disposizioni della direttiva //CE che obbliga gli Stati membri ad avvalersi di personale specializzato per le merci pericolose, ovvero consulenti per la sicurezza nonché a organizzare corsi di formazione, addestramento ed esami per queste persone, senza tuttavia dare esplicitamente attuazione a tutto ciò. In secondo luogo, la presente direttiva consente di raggiungere i seguenti obiettivi: a) aumento della sicurezza sia nel trasporto che nelle operazioni di trasbordo delle merci pericolose; b) riduzione delle distorsioni della concorrenza dovute alla diversità dei sistemi di formazione a livello nazionale e dei relativi costi; c) parità di opportunità per i consulenti alla sicurezza sul mercato del lavoro europeo. In terzo luogo con questa direttiva, nella sua forma attuale di posizione comune in cui si limita esclusivamente a prescrivere norme minime, possiamo garantire un elevato grado di flessibilità e una regolamentazione minima da parte dell'Unione europea, contribuendo in tal modo a favorire l'assunzione di responsabilità da parte degli Stati membri. Ciò va senz'altro valutato positivamente dal punto di vista della sussidiarietà.  Mi pare si sia tenuto conto sufficientemente degli emendamenti da noi presentati in prima lettura. Essi sono stati accolti, e opportunamente inseriti oppure tralasciati nel caso in cui non siano state adottate le relative norme europee, come per esempio per il sistema di sanzioni contro le trasgressioni o il complesso sistema di domande nella prova d'esame. Vi invito a votare a favore dell'emendamento approvato all'unanimità in seno alla commissione per la politica regionale e i trasporti relativo ai tempi di applicazione della direttiva. Non imponendo una scadenza specifica agli Stati membri e concedendo loro un periodo di tre mesi dopo l'entrata in vigore della direttiva, si introduce una clausola di flessibilità che garantisce la sua tempestiva applicazione. Chiedo la vostra approvazione.  Signora Presidente, non possiamo e non dobbiamo rassegnarci al continuo aumento degli incidenti che si verificano nel trasporto su strada, per ferrovia e sulle vie navigabili con gravi danni, dovuti non solo ma anche al fatto che il personale addetto non si occupa con sufficiente coscienziosità del trasporto delle merci pericolose; accade inoltre che, per ignoranza o insufficiente preparazione dei conducenti o di altri addetti ai vari mezzi di trasporto, un piccolo incidente si trasformi in una sciagura di grandi proporzioni. Essendo austriaco mi è rimasta impressa vivamente nella memoria - ma credo lo stesso valga per tutti noi - la sciagura del tunnel nei monti Tauri che è costata la vita a tante persone e in cui solo dopo molti mesi e con un enorme sforzo finanziario si è potuto ricostruire quanto era andato distrutto all'interno del tunnel a causa dell'incendio. I lavori di ricostruzione, durati mesi, hanno provocato l' interruzione del transito in questa importante arteria di comunicazione fra il nord e il sud dell'Europa. La deviazione del traffico resasi necessaria ha causato disagi ai limiti della tollerabilità a migliaia di cittadini dell'Unione europea. Per alcuni comuni del mio paese la situazione è stata veramente infernale. La nostra risposta a incidenti di questo genere deve essere la prevenzione e il progetto di direttiva oggi in discussione rappresenta un importante presupposto per assicurare un'adeguata formazione ai consulenti per la sicurezza, affinché si intervenga nel modo e nel momento opportuno. Certamente non possiamo accontentarci di creare una normativa europea volta a elevare il grado di sicurezza. Dobbiamo anche assicurarci che le norme introdotte vengano recepite puntualmente dagli Stati membri e, ancor più, che esse vengano infine applicate. Evitiamo, per favore, che si aggiunga un ulteriore ambito in cui si finisca con il dover denunciare le carenze nell'applicazione. Vorrei infine soffermarmi su un ultimo punto. Non dobbiamo accontentarci di colmare un'altra lacuna nella rete di sicurezza, chiudendo gli occhi sul fatto che resta da fare molto di più in materia di sicurezza nel settore dei trasporti in Europa. A tale proposito chiedo alla signora Commissario competente, e qui presente, di presentare al più presto una proposta in merito, affinché in futuro si possa garantire maggiore sicurezza nei trasporti in galleria per non dover più assistere in Europa a sciagure di tale gravità!  Signora Presidente, innanzi tutto voglio ringraziare l'onorevole Koch per la sua relazione incentrata sul tema della sicurezza dei trasporti e in particolare sull'armonizzazione delle prescrizioni applicabili all' esame di consulente per la sicurezza dei trasporti di merci pericolose su strada, ferrovia o vie navigabili interne. Mi congratulo con lui per l'eccellente relazione. Di recente il tema della sicurezza dei trasporti è stato tristemente al centro dell'attenzione dei mass media con l'incidente ferroviario alla stazione di Paddington a Londra, il terribile incidente ferroviario in Norvegia, i due incidenti aerei in cui hanno perso la vita alcuni cittadini dell' Unione e il disastro ecologico provocato dalla petroliera Erika al largo della costa bretone. Tutti questi incidenti si sono verificati negli ultimi quattro mesi e ci ricordano che la sicurezza dei trasporti non può mai essere data per scontata e che i responsabili della protezione dei cittadini devono essere altamente motivati e qualificati. Il relatore sottolinea che, nella sua posizione comune, il Consiglio ha accolto sei dei dieci emendamenti presentati dal Parlamento in prima lettura e ha ripreso il senso dei quattro restanti. Pertanto il mio gruppo intende votare a favore della suddetta posizione comune e auspica quanto prima l'attuazione della legislazione che ci doterà di un ulteriore strumento per rendere i trasporti nell'Unione europea il più sicuri possibile. Il mio gruppo sarà sempre a favore di qualsiasi iniziativa volta a migliorare la sicurezza dei trasporti. Il lavoro da svolgere in questo settore è ancora molto, come hanno dimostrato gli eventi verificatisi recentemente.  Signora Presidente, mi permetta di formulare un paio di osservazioni. Ringrazio innanzi tutto il relatore per il suo lavoro estremamente preciso e tecnico sul fascicolo in parola, e in secondo luogo la Commissione per la proposta presentata. La proposta concerne l'armonizzazione dei requisiti d'esame, tuttavia, in realtà parla anche di norme minime, cosa che io in un certo senso deploro. L'importanza della sicurezza dei trasporti stradali, ferroviari e per vie navigabili interne è indubbia e dato il carattere internazionale di questo tipo di trasporti, anche i corsi di formazione per i consulenti per la sicurezza devono essere armonizzati, come, ad esempio, per il prossimo nuovo ADR. Tutto ciò è importante, ma altrettanto essenziale è l'attuazione delle norme vigenti. Ci sono diversi motivi per dedicare attenzione a questo aspetto, basti guardare quanti incidenti si sono prodotti negli anni scorsi in caso di nebbia in Belgio, o in Olanda o in altri paesi. Tanti sono gli incidenti in cui sono rimasti coinvolti camion che trasportavano merci pericolose e che in tali condizioni meteorologiche non avrebbero dovuto viaggiare invece di trovarsi tranquillamente sulle strade. Oppure pensiamo alle navi provenienti dai paesi dell'Europa orientale che navigano in condizioni chiaramente pericolose. Da indagini condotte nei porti belgi, finlandesi e anche giapponesi è altresì emerso che il percento dei container contenenti in parte merci pericolose, non viene consegnato nel rispetto delle norme vigenti. In breve, l'importanza del tema è enorme. Per quanto attiene alla situazione dei consulenti per la sicurezza, in alcuni Stati membri a partire dal º gennaio di quest'anno le aziende devono obbligatoriamente averne uno interno. Attualmente i problemi creati da questa norma sono molti, soprattutto per le aziende più piccole, che non dispongono di mezzi finanziari sufficienti. Di conseguenza tali aziende sono costrette a rinunciare al loro carico oppure a mescolarlo ad un altro carico, con i seri problemi che ciò genera. Per tale motivo si chiede alle aziende di integrare tali attività nei rendiconti finanziari, oppure nelle analisi aziendali, da inserire eventualmente in certificazioni ISO Il quadro normativo è pronto, adesso dobbiamo occuparci della sua attuazione. Permettetemi di indicare un ultimo punto, sempre concernente l'applicazione delle norme. Occorre formulare degli accordi soddisfacenti con i paesi dell'Europa orientale, dato che essi aderiranno ai trattati in materia solo a partire dal º luglio , cioè soltanto fra un anno e mezzo. Tali paesi adesso godono di un leggero vantaggio concorrenziale, il che non è grave. Tuttavia, io credo che si debba dare la precedenza agli aspetti che riguardano la sicurezza dei trasporti stradali, ferroviari e per vie navigabili interne, e presentare tempestivamente questa parte dell'acquis comunitario ai paesi candidati all'adesione.  Signora Presidente, in questo Parlamento, a ragione per altro, si pone regolarmente in risalto l'importanza della sicurezza dei trasporti. I volumi sempre crescenti di merci che attraversano l'Europa comportano, consapevolmente o meno, rischi di tutti i generi per il personale, l'ambiente e la società. Pertanto, coloro che devono gestire i suddetti rischi devono soddisfare requisiti molto rigorosi. Le norme sancite in un'altra direttiva, la direttiva //CE, paiono sufficientemente adeguate per fornire una consulenza responsabile sull'organizzazione dei trasporti di merci pericolose. Mi rallegro che si sia raggiunta un'intesa con il Consiglio in materia di requisiti minimi per gli esami dei consulenti per la sicurezza, sebbene avrei preferito che fossero stati formulati norme e programmi uniformi atti a garantire l' uguaglianza dei diplomi a livello internazionale. Tuttavia, pare che il mio sia solo un pio desiderio. Infine, l'emendamento proposto dal relatore è più che logico e pertanto può contare su tutto il mio appoggio.  Signor Presidente, signora Commissario, onorevoli colleghi, innanzi tutto vorrei congratularmi con l' onorevole Koch per le relazioni presentate. Pur trattandosi di relazioni di carattere tecnico, rivestono grande importanza dal punto di vista della sicurezza. Mi limiterò a poche considerazioni. In primo luogo vorrei pregare la signora Commissario - e sono convinto che la mia richiesta troverà un terreno fertile - di adoperarsi affinché venga dedicata maggiore attenzione alla questione della sicurezza nei trasporti su strada, nonché nella navigazione marittima e nelle acque interne. Constatando che la prima proposta della Commissione è stata presentata il marzo e che oggi ce ne stiamo ancora occupando - benché il Parlamento si sia attivato con una certa tempestività - devo far rilevare che si è proceduto con eccessiva lentezza. Ciò non va imputato soltanto alla Commissione ma credo che dobbiamo attivarci più rapidamente per giungere a un'armonizzazione anche in questo ambito. Il secondo punto è già stato ricordato e riguarda le norme minime. In generale sono dell'idea che in numerosi settori all'interno dei trasporti sarebbero auspicabili una maggiore flessibilità e normative nazionali. Per quanto riguarda la sicurezza invece sono piuttosto scettico in quanto la sicurezza in Svezia non è sostanzialmente diversa dalla sicurezza in Germania, in Italia o in Austria. Posso anche accettare queste norme minime, ma esorto la Commissione a esercitare un'attenta sorveglianza. Nel caso in cui questo tipo di flessibilità dovesse dare adito a un'insufficiente regolamentazione in alcuni paesi occorrerà procedere a una ulteriore armonizzazione. Anche il terzo punto è già stato toccato. Anch'io, come l' onorevole Rack, provengo da un paese di transito in cui la questione assume particolare importanza. Non ci proponiamo di peggiorare unilateralmente le condizioni di concorrenza per alcuni paesi, favorendo paesi di transito come l'Austria. Credo tuttavia che occorra fare tutto ciò che rientra nelle nostre possibilità per limitare il più possibile il trasporto di merci pericolose in tutti i paesi, siano essi di transito o meno.  Signor Presidente, desidero innanzi tutto congratularmi con il relatore onorevole Koch per il magnifico lavoro e la proficua collaborazione instaurata con la Commissione per migliorare i testi e presentare la relazione nonché la proposta; alla fine c' è un unico emendamento, relativo alle prescrizioni applicabili all' esame attitudinale dei consulenti per la sicurezza dei trasporti di merci pericolose su strada, per ferrovia e per via navigabile. A nostro avviso, sono importanti la collaborazione e il lavoro svolto insieme dalle due Istituzioni - Parlamento e Commissione - e la collaborazione esistente con la commissione per la politica regionale, e in particolare con il gruppo trasporti, è straordinaria. La posizione comune riprende praticamente tutti gli emendamenti accolti dalla Commissione ed armonizza le prescrizioni minime applicabili all' esame di consulente per la sicurezza: in seconda lettura, possiamo pertanto accettare l' emendamento relativo alla data di recepimento proposta, molto più realistica rispetto a quella avanzata inizialmente dalla Commissione, visto che sono già vari anni che discutiamo della questione. Desidero inoltre ringraziare brevemente i vari deputati per i loro interventi e dire loro che per la Commissione la sicurezza è una priorità nell' ambito dei trasporti. E come ha detto molto giustamente l' onorevole Simpson, il processo non si può mai dare per scontato, acquisito o concluso. L' incremento dei margini, delle garanzie di sicurezza nei trasporti è un processo che deve continuare a migliorare giorno dopo giorno. In tal senso, desidero anche fare brevemente riferimento ai problemi dei tunnel, menzionati dagli onorevoli Rack e Swoboda. Nel caso dell' Austria, si tratta indubbiamente di un tema molto sensibile, che richiede uno sforzo per vedere come accrescerne la sicurezza. In uno dei gravi incidenti verificatisi recentemente, la merce trasportata non era di per sé pericolosa. La margarina e qualche chilo di vernice che, in linea di massima, non comportavano rischi, hanno provocato un' autentica catastrofe. E' necessario pertanto considerare come sia possibile perfezionare ulteriormente i criteri per garantire la massima sicurezza. Infine, ribadisco che dobbiamo considerare la sicurezza in tutti i tipi di trasporti. Questa settimana terremo in questa sede un dibattito sulla sicurezza del trasporto marittimo, in seguito alla catastrofe dell' Erika, e nel corso di quest' anno dovremo discutere degli obiettivi in materia di sicurezza del trasporto aereo. Ma, onorevoli deputati, la sicurezza è un obiettivo prioritario della Commissione. Come avrò modo di dichiarare nel corso del dibattito sull' Erika, non aspettiamo una catastrofe per dedicarci all' esame della questione della sicurezza, ma vi lavoriamo a prescindere da questi avvenimenti, che non fanno altro che dimostrare quanto sia urgente dare una risposta efficace a questo tipo di problemi. Ringrazio ancora una volta tutti coloro che sono intervenuti, e in particolare il relatore onorevole Koch.  La discussione è chiusa. La votazione si svolgerà domani, alle  Trasporto di merci pericolose su strada L'ordine del giorno reca la relazione presentata dall'onorevole Koch a nome della commissione per la politica regionale, i trasporti e il turismo sulla proposta di direttiva del Parlamento europeo e del Consiglio [COM - C-/ - /] che modifica la direttiva //CE concernente il ravvicinamento delle legislazioni degli Stati membri relative al trasporto di merci pericolose su strada.  Signor Presidente, signora Commissario, onorevoli colleghi, la direttiva entrata in vigore il º gennaio concernente il ravvicinamento delle legislazioni degli Stati membri relative al trasporto di merci pericolose su strada contiene alcune norme transitorie la cui validità è a termine e dipende dalla conclusione di alcuni lavori di normazione da parte del CEN, il Comitato europeo di normalizzazione. I ritardi nei lavori del CEN hanno comportato problemi nell'applicazione della suddetta direttiva. In particolare, gli allegati non hanno potuto essere adeguati ai più recenti sviluppi nel settore tecnologico e industriale. Ciò è a mio avviso deplorevole e ci costringe a intervenire per ovviare ad inadempienze altrui. Accetto pertanto la proposta di modifica della direttiva //CE oggi in discussione. Un mancato intervento da parte dell'Unione europea obbligherebbe gli Stati membri a modificare le proprie disposizioni legislative nazionali per un breve periodo, ovvero fino alla conclusione dei lavori del CEN, il che comporterebbe inutili costi e incertezze. La modifica della direttiva oggi in discussione non implica la modifica dell'armonizzazione attualmente vigente all'interno della Comunità delle norme in materia di trasporto di merci pericolose. Essa si limita a prolungare le norme transitorie rinviando le scadenze, a eliminare le disposizioni ritenute ormai obsolete e a disciplinare le procedure nei seguenti casi: a) trasporti ad hoc di merci pericolose; b) emanazione di norme nazionali meno severe, in particolare per quanto riguarda il trasporto di quantitativi molto ridotti di merci pericolose in ambito locale chiaramente definito. La modifica della direttiva risulta pertanto pienamente conforme al principio di sussidiarietà; agli Stati membri vengono attribuite maggiori competenze. La Commissione stabilisce se gli Stati membri possano emanare determinate disposizioni, assistita in questo compito da un comitato di esperti nel settore delle merci pericolose ai sensi della procedura legislativa. Le modalità per l'esercizio di tali competenze di esecuzione da parte della Commissione sono state riviste con una decisione del Consiglio del giugno La proposta di direttiva concernente il trasporto di merci pericolose su strada oggi in discussione risale tuttavia al maggio e, pertanto, non ha potuto tenere conto della procedura di comitatologia attualmente vigente. Gli emendamenti presentati e approvati all'unanimità in sede di commissione fanno riferimento in due casi alla suddetta procedura di comitatologia recentemente modificata. Intendiamo assicurare che tale riferimento figuri già nei considerando e che il termine stabilito in modo inequivocabile entro il quale il Consiglio deve prendere una decisione venga fissato al massimo entro tre mesi. Si sottolinea inoltre la necessità di una maggiore trasparenza. Un altro emendamento consente agli Stati membri di stabilire requisiti più rigorosi, soprattutto per le cisterne qualora la temperatura ambiente alla quale si lavora e si effettuano i trasporti sia di solito inferiore a -º. Ciò nell'interesse, soprattutto, delle regioni dell'Europa settentrionale. Un ultimo emendamento si propone di consentire che continuino ad essere utilizzati per il trasporto nazionale cisterne e veicoli immatricolati nel periodo compreso fra il º gennaio e l'entrata in vigore della direttiva, la cui costruzione e manutenzione sia in linea con i requisiti della stessa direttiva. Pur sapendo che si tratta soltanto di un piccolo passo verso una maggiore sicurezza, vi invito a votare a favore della relazione.  Signor Presidente, onorevoli colleghi, buon anno e buon nuovo millennio. E' la prima volta che intervengo in Plenaria e devo ammettere di essere molto emozionato, un po' come succede con il primo amore che però, per fortuna, è durato più di due minuti. Vorrei commentare brevemente la proposta presentata dalla Commissione in merito alla modifica della direttiva sul trasporto su strada delle merci pericolose. Ritengo sia importante che questa direttiva sia approvata adesso; altrimenti gli Stati membri sarebbero costretti a modificare le proprie leggi nazionali per un periodo di tempo estremamente breve e ciò comporterebbe solamente costi aggiuntivi e, ancora una volta, accrescerebbe l'irritazione dei cittadini verso la burocrazia dell'UE. D' altro canto, nella proposta della Commissione non vengono presi in considerazione alcuni elementi, come il clima rigido delle regioni nordiche. Ho ritenuto pertanto opportuno proporre alcuni emendamenti da inserire nell' eccellente relazione dell'onorevole Koch, che sono stati approvati in sede di commissione. Tali emendamenti riguardano la resistenza alle basse temperature dei serbatoi adibiti al trasporto delle merci pericolose. Nella proposta della Commissione si era pensato che meno venti gradi sarebbero stati sufficienti; per coloro che vivono nel bacino del Mediterraneo è difficile immaginare che in Lapponia le temperature possono raggiungere ben altri valori. Onorevoli colleghi, anche in Lapponia si sostiene l'attività dell'Unione europea, quindi sarebbe importante tenere maggiormente conto di questa area. Di conseguenza, ho proposto di ridurre il limite a meno quaranta gradi. Tale modifica sarebbe necessaria anche per lasciare immutato lo standard di sicurezza in vigore nelle regioni nordiche. Spero che la mia proposta venga presa in considerazione nel corso della votazione di domani.  Signor Presidente, se lei permette vorrei innanzi tutto congratularmi per come, nel corso della discussione, ha effettuato il cambio della Presidenza. L'ho trovato perfetto. Entrando nel merito, ritengo che i cittadini europei debbano poter essere certi che i trasporti in Europa su strada, per ferrovia o con altri mezzi, avvengano in condizioni di massima sicurezza, anche nel caso in cui si tratti di merci pericolose. La presente direttiva è un contributo in questa direzione. Il fatto che oggi siamo chiamati a intervenire è, in linea di principio, scandaloso. Il relatore, onorevole Koch, al quale esprimiamo la nostra gratitudine per il lavoro svolto, ha fatto rilevare che avrebbero già potuto essere compiuti alcuni progressi se non si fossero verificati ritardi nei lavori del CEN dovuti alla lentezza nell'elaborazione e nel ravvicinamento della direttiva. Non ci resta dunque che sperare - entro questa settimana dovremmo decidere il tutto - che nel possiamo finalmente disporre di norme comunitarie in materia di trasporto di merci pericolose su strada, beneficiando in tal modo sia di una maggiore certezza del diritto che di una maggiore sicurezza sulle nostre strade.  Signora Commissario, signor Presidente, ringrazio in primo luogo l'onorevole Koch per la sua relazione, che trovo eccellente e alla quale non intendo aggiungere gran che. Colgo l'occasione soltanto per sottolineare che non solo in India, paese dal quale sono appena ritornato, ma anche nell'Unione europea il trasporto di merci pericolose continua a provocare gravi problemi. Basti pensare al grave incidente verificatosi circa un anno fa nel tunnel del Monte Bianco o a quello nella galleria dei Monti Tauri. Constatiamo che ogni volta che le condizioni naturali determinano delle difficoltà - nebbia, tempeste, freddo - soprattutto nei punti di strozzatura delle Alpi si possono verificare gravi problemi. In generale auspico che il trasporto di merci pericolose venga effettuato in maggiore misura per ferrovia. A tale proposito occorre individuare già in fase di progettazione dei futuri tratti - sino essi ferroviari o autostradali - la soluzione giusta. Pensiamo ad esempio al tunnel di base del Brennero che non è ancora stato discusso adeguatamente. A tale proposito vorrei anche richiamare l'attenzione sul fatto che la problematica dei trasporti è fra le questioni chiave dell'Unione europea e prego la Commissione di tenerne conto. Dobbiamo affrontare più approfonditamente e a lungo termine aspetti quali la limitazione dei trasporti, il trasporto pesante per ferrovia, il road pricing e la privatizzazione delle ferrovie al fine di migliorare la funzionalità. Tenendo conto che una delle conseguenze dell'ampliamento a est sarà fra l'altro l'aggravarsi di questi problemi, risulterà evidente a noi tutti che la credibilità dell'Unione europea in futuro si misurerà anche in base a come verrà disciplinato il settore dei trasporti.  Signor Presidente, la relazione che trattiamo ora non contempla, in sé, cambiamenti di vasta portata. La maggior parte degli emendamenti sono di carattere squisitamente tecnico, ma vale comunque la pena di ricordare come, ogni volta che assumiamo decisioni di questo tipo, noi operiamo a favore dell'ambiente in senso lato, con il vantaggio di creare condizioni migliori per il corretto funzionamento del mercato interno. Sulll'intero territorio dell'Unione vengono trasportati notevoli quantitativi di merci pericolose, che transitano sulle strade, sulle ferrovie e attraverso i porti. Ciò rende necessario il varo di un'adeguata regolamentazione di questo tipo di attività. Settore dopo settore, si assiste all'approvazione progressiva di norme minime che gli Stati membri debbono rispettare. Mi pare questa un'evoluzione estremamente positiva; al relatore Koch va il nostro ringraziamento per il lavoro svolto in tale ambito. L'impatto di queste regole è importante anche ai fini del mercato interno. Se si desidera, infatti, che il mercato interno dei trasporti possa funzionare adeguatamente, diviene allora importante non soltanto dotarsi di regole, ma anche assicurare che tali regole siano, nel massimo grado possibile, regole comuni. In conclusione, desidero fare una terza osservazione, pure di sostanziale importanza, in merito a un emendamento presentato dall'onorevole Vatanen. Le condizioni contingenti variano notevolmente da un paese all'altro. Con l'approvazione di questo emendamento si terrebbe conto del fatto che nelle regioni settentrionali dell'Unione può fare molto freddo. Ciò rende necessario, a sua volta, tenere conto dei possibili effetti di temperature tanto rigide su materiali e imballaggi. Signor Presidente, in questo tipo di regolamentazioni è molto importante sforzarsi di essere flessibili; spero quindi che la Commissione potrà accogliere questo emendamento.  Signor Presidente, vorrei ringraziare non soltanto il collega, onorevole Koch, ma anche la Vicepresidente della Commissione per aver riconosciuto in modo tanto chiaro ed inequivocabile l'importanza della sicurezza nel settore dei trasporti e la priorità della sicurezza. Il collega Koch ha dovuto preparare la sua pregevole relazione in quanto i lavori del CEN e anche quelli della Commissione economica delle Nazioni Unite non sono stati svolti con la dovuta celerità. Vorrei chiedere alla Vicepresidente se oggi è in grado di dirci qualcosa sullo stato di avanzamento degli sforzi di armonizzazione da parte delle due organizzazioni summenzionate e se l'Unione europea ha la possibilità di accelerare l'armonizzazione adottando principi il più possibile semplici. E' infatti evidente che anche nel caso in cui all'interno dell'Unione europea venissero adottate norme pienamente adeguate, i mezzi di trasporto non si fermerebbero ai suoi confini. Pertanto è senz'altro opportuno prevedere disposizioni che vanno al di là della dimensione regionale. Se la signora Commissario non è in grado di farlo oggi, sarebbe comunque disposta a informare per iscritto la commissione parlamentare sullo stato delle cose e sullo stato dei negoziati fra CEN e Commissione economica?  Signor Presidente, mi congratulo nuovamente con l' onorevole Koch per il lavoro svolto a proposito di quest' altra relazione che, in un certo qual modo, completa il dibattito che abbiamo tenuto lo scorso ottobre sul trasporto ferroviario. Ci rammarichiamo tutti che il Comitato europeo di normalizzazione non sia riuscito a concludere entro il termine richiesto la modifica delle norme necessarie per giungere a un' armonizzazione adeguata in seno all' Unione europea. Questo dibattito e la modifica della direttiva attualmente in vigore ci permettono di tener conto di differenze di fatto che testimoniano la diversità della nostra Europa. Poco fa l' onorevole Vatanen ci parlava di temperature inferiori non a gradi sotto zero, ma a gradi sotto zero. Naturalmente accettiamo questo emendamento, ha perfettamente ragione. Credo che si debba tener conto di circostanze materiali, che dimostrano la varietà climatica dell' Unione europea e che poi si traducono talvolta in specifiche e requisiti concreti, quando si tratta di formulare normalizzazioni o caratteristiche di tipo tecnico. A proposito di quanto ha detto l' onorevole Swoboda sull' attività del CEN, stiamo sollecitando affinché i lavori vengano accelerati al massimo, in quanto sarebbe terribile se, nonostante la nuova scadenza, tra poco più di un anno ci ritrovassimo di fronte alle stesse difficoltà perché non l' hanno concluso. Infine, signor Presidente, sono già stati segnalati i problemi fondamentali che giustificano la modifica della direttiva, abbiamo menzionato il ritardo del CEN, la modifica di talune norme, la coerenza tra il testo della direttiva e il contenuto degli allegati, la necessità di una maggioreprecisione. Tutti i contributi della commissione parlamentare e del relatore, onorevole Koch, tradotti in vari emendamenti, che sono concretamente quattro, sono stati accolti dalla Commissione. Quindi accettiamo i quattro emendamenti che ci sono stati presentati.  La discussione è chiusa. La votazione si svolgerà domani, alle  Coordinamento Fondi strutturali/Fondo di coesione L'ordine del giorno reca la relazione presentata dalla onorevole Schroedter a nome della commissione per la politica regionale, i trasporti e il turismo sulla comunicazione della Commissione relativa ai Fondi strutturali e al coordinamento con il Fondo di coesione - Linee direttrici per i programmi del periodo - [COM - C-/ - /].   - Signor Presidente, signora Commissario. Ah, ecco c'è anche il signor Commissario, pensavo non che non venisse. Benvenuto in questo Parlamento! Onorevoli colleghi, non possiamo ignorare che i benefici del mercato unico europeo si concentrano nelle regioni ricche e che, anche all'interno di esse, non sono equamente ripartiti fra tutti gli strati della popolazione. Per quanto tempo vogliamo continuare ad accettare uno sviluppo che finisce per approfondire il divario crescente fra regioni ricche e regioni povere? Mentre nella quinta relazione sulla situazione delle regioni la disoccupazione nelle regioni povere risultava di sette volte superiore ai livelli delle regioni ricche, nella sesta relazione si parla già di una disoccupazione di otto volte superiore, nonostante i contributi dei Fondi strutturali destinati a queste regioni. Pertanto, non sorprende nessuno, ovviamente, che già in vista del nuovo regolamento sui Fondi strutturali si chieda a gran voce che le risorse vengano impiegate con maggiore efficienza e concentrazione a favore di obiettivi europei quali l'aumento dei livelli occupazionali e lo sviluppo sostenibile, per citarne solo alcuni. Il Parlamento, ma soprattutto gli Stati membri, avevano chiesto consistenti miglioramenti. La cosa è però stata ben presto dimenticata quando la Commissione ha elaborato il nuovo strumento a tal fine, le linee direttrici, e si è proposta di rendere maggiormente vincolante la richiesta di efficienza, concentrazione e semplificazione amministrativa nell'utilizzo dei Fondi strutturali europei. A quel punto, i governi degli Stati membri hanno fatto appello al principio di sussidiarietà nell'intento di ottenere semplicemente la restituzione dei soldi. Ciò che resta del Vertice di Berlino del è soltanto il carattere indicativo delle linee direttrici che, per lo meno, obbliga la Commissione ad approvare soltanto i programmi che veramente consentono di raggiungere gli obiettivi europei.  Benché nutra qualche dubbio sul fatto che un tale strumento indicativo sia davvero sufficiente ad assicurare efficienza e concentrazione e ad attuare realmente gli obiettivi europei, è comunque un dato di fatto che le linee direttrici rivestiranno un'importanza fondamentale nei negoziati sui criteri di finanziamento comunitari. Se si vuole che l'intervento a livello europeo venga preso sul serio occorre attribuire la dovuta importanza anche alle linee direttrici! Il Parlamento non ha avuto la possibilità di entrare nel merito delle linee direttrici in quanto è stato consultato soltanto a legislatura da tempo conclusa. Ora che la programmazione è ormai in fase avanzata non ha molto senso riconsiderare tutti gli aspetti. Pertanto nella mia relazione mi limito, come concordato in sede di commissione, a prendere in esame il carattere strategico dello strumento. Primo: la relazione verifica l'efficacia dello strumento in sé. Secondo: colma le lacune presenti nel documento della Commissione. Nella parte centrale sui Fondi strutturali, per esempio, è stato completamente omesso l'aspetto del partenariato. Invano si ricerca nel testo qualche cenno a questo principio fondamentale che induce gli Stati membri a elaborare i programmi di concerto non solo con i comuni e le regioni ma anche con gli interlocutori locali, le organizzazioni economiche e sociali, le ONG, i sindacati, le associazioni imprenditoriali, le associazioni femminili, i gruppi di iniziativa civica, le iniziative a favore dell'occupazione presenti sul territorio. Alla domanda come mai sia stato omesso qualsiasi cenno al partenariato non ho ancora ricevuto risposta. In questo ambito il Parlamento pone richieste di fondamentale importanza e chiede alla Commissione di approvare soltanto i programmi avviati nel quadro di tale partenariato. Mi sorprende, onorevoli colleghi del gruppo conservatore, constatare l'improvvisa comparsa di emendamenti contrari all'impostazione decentrata. Mi limito a invitarvi a recarvi nelle vostre regioni a spiegare ai elettori come mai nelle regioni non dovrebbe venire applicato il principio europeo del decentramento. Sono certa che non ne uscireste del tutto illesi. E' inammissibile che in quest'Aula si concordino alcuni principi e che, al momento della loro applicazione, ognuno faccia ciò che vuole. Mi sia consentita a tale proposito una osservazione rivolta al governo del mio paese, nel quale si vuole ignorare la politica comunitaria orizzontale in materia di tutela dell'ambiente affermando che non si è tenuti ad applicare la direttiva FFH. Mi pare giusto che la Commissione mantenga una posizione rigorosa su questo aspetto.  Mi ricollego così all'ultimo punto. Le linee direttrici devono essere un concreto parametro di verifica del grado di effettiva attuazione dell'articolo del regolamento. Chiedo alla Commissione che le linee direttrici, che certamente sono uno strumento dotato di sufficiente flessibilità, rappresentino effettivamente il criterio alla base dei negoziati. Noi rappresentiamo la posizione europea. Ciò significa che occorre tenere conto della sostenibilità nella politica dei trasporti, della quota di incentivi riservata alle donne e, infine, del fatto che ciascun programma prevede anche sovvenzioni globali finalizzate a uno sviluppo urbano sostenibile e all'effettiva realizzazione di progetti modello nelle aree rurali. Mi aspetto che i criteri comunitari di finanziamento diano questi risultati e che non si ceda ulteriormente. In che modo, infatti, riusciremo a ridurre il tasso di disoccupazione se continuiamo a temporeggiare, se di nuovo ricorriamo a mistificazioni? Non possiamo attendere oltre! Questi sono gli ultimi anni in cui la politica strutturale europea potrà ancora essere finanziata con risorse di tale entità. Successivamente si aggiungeranno molti altri paesi e, a quel punto, dovremo inevitabilmente creare strutture migliori, più efficienti e concentrate. E non è che l'inizio. Per questo chiedo alla Commissione di tenere in seria considerazione le richieste del Parlamento nel corso dei negoziati e di attuare realmente la posizione europea, dando infine davvero una chance ad una politica regionale avanzata.  . Signor Presidente, è per me un particolare piacere poter tenere il mio primo intervento al Parlamento europeo sul tema considerato il più importante nella regione del Regno Unito che io rappresento in questo Parlamento, il Galles. Come sicuramente saprete, gran parte del Galles ha ottenuto lo status di regione dell'obiettivo nell'ambito del programma dei Fondi strutturali. E' dunque ovvio che molti in Galles guardino al programma europeo dei Fondi strutturali come alla soluzione per alleviare alcuni dei più gravi problemi che indubbiamente siamo chiamati ad affrontare. La povertà in Galles è in aumento, e dal è ulteriormente peggiorata, mentre il divario fra ricchi e poveri si è ampliato. Pertanto dal programma dei Fondi strutturali non ci aspettiamo solo la ristrutturazione industriale, ma anche un consistente potenziamento dell' intero tessuto economico del Galles. Tuttavia, la convinzione che il sostegno dei Fondi strutturali rappresenti in qualche modo un successo del governo britannico è un atteggiamento che ci danneggia profondamente. In realtà, purtroppo non è altro che il riconoscimento delle enormi difficoltà del Galles. Questo è il motivo per cui tengo a mettere in risalto taluni degli aspetti che a mio avviso la Commissione dovrebbe considerare prioritari. Ci aspettiamo che la Commissione affronti le questioni legate all' addizionalità. Deploriamo che quelle cifre in qualche modo siano state nascoste all'interno dei dati relativi a tutto il Regno Unito. Ci aspettiamo altresì che la Commissione garantisca un adeguato finanziamento per i vari progetti. Ci aspettiamo che esiga dal governo britannico il coinvolgimento del settore privato nella fase di pianificazione, dato che senza dubbio dovrà fornire l'impulso maggiore per l'utilizzo dei finanziamenti a titolo dei Fondi strutturali. Infine, chiediamo alla Commissione di garantire che le risorse provenienti dai Fondi strutturali vengano spese in modo trasparente. Troppe cose in questo Parlamento non avvengono in modo trasparente. Credo che in questo settore la Commissione potrà essere una grande alleata del Galles.  Signor Presidente, la nostra commissione ha discusso l'argomento, analizzandolo da molti punti di vista. Inizierò il mio intervento illustrandovi l' aspetto della ricerca. La nostra commissione considera estremamente positivo il fatto che la relatrice abbia inserito nelle conclusioni la nostra proposta di potenziare le infrastrutture per la ricerca nei paesi destinatari dei Fondi di coesione, investendo soprattutto nelle università e negli istituti di istruzione in modo da permettere loro di meglio soddisfare le esigenze degli abitanti delle aree non sviluppate e di far sì che i laureati rimangano nelle proprie regioni di origine. Quest'intervento pubblico è realizzabile e la decentralizzazione dell'istruzione universitaria contribuirebbe sicuramente a bilanciare la politica di sviluppo. Un altro punto che desideriamo sottolineare è invece legato alla politica industriale. Nella programmazione del coordinamento dei Fondi strutturali e dei Fondi di coesione, la Commissione avrebbe dovuto tenere maggiormente in considerazione l'importanza del terziario, del commercio elettronico e della diffusione dell'uso di Internet. In passato la povertà e la ricchezza dipendevano soprattutto dalla struttura del tessuto economico locale. Le regioni con maggior presenza industriale venivano, infatti, considerate ricche. Oggi la situazione è completamente diversa, anzi siamo arrivati all'opposto, e queste regioni si sono impoverite. E' pertanto importante investire in nuovi settori, nella cosiddetta produzione elettronica e nel terziario, che rappresentano il futuro. Ciò, a mio parere, è stato quasi ignorato dalla commissione competente che ha preparato questa relazione. La commissione per l'industria, il commercio estero, la ricerca e l'energia esorta quindi la Commissione a dedicare maggior attenzione a questo tema. Infine, in veste di commissione per l'energia, avremmo voluto vedere un maggior sostegno finanziario per le risorse energetiche rinnovabili attraverso l'uso dei Fondi strutturali e dei Fondi di sviluppo regionale. In questo modo sarebbe stato promosso un maggior uso delle fonti energetiche rinnovabili, compensando i fondi insufficienti del programma di sviluppo energetico.  . Signor Presidente, i miei più vivi ringraziamenti alla onorevole Schroedter per il lavoro svolto. Vorrei spiegare ai miei colleghi che intervengo al posto della onorevole Flautre, che ha seguito questa pratica in sede di commissione per l'occupazione e gli affari sociali, ma che purtroppo non si sta bene. Desidero attirare la vostra attenzione sugli emendamenti nn. e , approvati in sede di commissione per l'occupazione egli affari sociali, ma non di commissione per la politica regionale, i trasporti e il turismo. Tali emendamenti trattano dell'economia sociale e della necessità di fornire capitale sociale di rischio e di dare sostegno finanziario alle iniziative locali volte a creare posti di lavoro e a rafforzare la coesione sociale. In passato questo Parlamento ha riconosciuto il grosso potenziale di creazione di occupazione dell'economia sociale. Pertanto i suddetti emendamenti combaciano con la posizione del Parlamento secondo cui l'esclusione sociale è un grave problema che richiede un intervento costruttivo. Speriamo che coloro che stanno pensando di votare contro tali emendamenti abbiano motivi assai validi da presentare al Parlamento e ai cittadini in cerca di lavoro. Nella sua relazione, la onorevole Flautre pone altresì in risalto un campo in cui sussiste una dolorosa carenza di coordinamento, di cui invece si registra un disperato bisogno. Le proposte della Commissione si riferiscono ai quattro pilastri della strategia per l'occupazione e ai cinque campi d'azione del Fondo sociale europeo. La mancanza di linee direttrici specifiche qui si fa sentire con particolare intensità, dato che l'idea di collegare gli aiuti del Fondo sociale alla strategia per l'occupazione verrà realizzata per la prima volta durante il periodo di programmazione - Questa omissione fa sembrare che la Commissione stessa non sappia minimamente come garantire il massimo coordinamento fra il sostegno a titolo del Fondo sociale europeo, soggetto a revisione dopo tre anni e mezzo, e i piani d'azione nazionali annuali per l' occupazione degli Stati membri. Speriamo che la Commissione ci possa rassicurare che si è trattato di una svista nei confronti della quale si sta correndo ai ripari con atteggiamento costruttivo.  Signor Presidente, signor Commissario, onorevoli colleghi, la proposta presentata dalla Commissione conformemente al suo mandato costituisce un punto di partenza ragionevole per la commissione per l' agricoltura e lo sviluppo rurale. Io però terrei a sottolineare che questo punto di partenza ci indica le sfide che ci attendono: fare in modo che la popolazione non abbandoni le zone rurali a fronte dei cambiamenti in atto in tutte le attività economiche, vista la crescente perdita di peso del settore agricolo tra le varie fonti di reddito della società rurale. Questo aspetto, insieme alle carenze delle reti di infrastrutture e servizi e a un' offerta di lavoro in generale molto ridotta e al massimo stagionale e poco diversificata, accentua l' esodo dalle zone rurali. Le conseguenze sono evidenti. Ad andarsene sono i giovani, quelli che acquisiscono una formazione e trovano un impiego al di fuori delle aree rurali, e ciò si ripercuote negativamente su di esse. La mancanza di infrastrutture costituisce un ostacolo anche per l' insediamento di imprese e per la creazione di posti di lavoro. Non dobbiamo dimenticare che lo spazio rurale rappresenta quasi i quattro quinti del territorio dell' Unione europea. L' agricoltura fornisce solo il , percento dell' occupazione dell' Unione stessa. Inoltre, tre quarti dei nostri agricoltori lavorano part-time e hanno bisogno di integrare efficacemente il loro reddito. Per questo motivo, tra gli obiettivi fondamentali che dovremmo prefiggerci nell' Unione europea figura l' impegno a creare nuovi posti di lavoro nelle zone rurali, al di fuori del settore agricolo, in settori quali il turismo rurale, lo sport, la cultura, il restauro del patrimonio, la fondazione e trasformazione di imprese, le nuove tecnologie, i servizi, ecc. Ciò nonostante, pur non essendo esclusivo il ruolo dell' agricoltura, resta indispensabile per evitare la disintegrazione economica e sociale delle aree rurali e la creazione di altre città fantasma, se non altro anche perché gli agricoltori svolgono un ruolo fondamentale nella gestione del territorio, la conservazione della biodiversità e la tutela dell' ambiente. Quindi siamo a favore di una politica agricola e di sviluppo rurale coerente con gli obiettivi segnalati; alle soglie del XXI secolo le zone rurali devono essere competitive e multifunzionali sia sotto l' aspetto agricolo che aprendosi alla diversità delle attività non agricole. E' importante privilegiare criteri generali di assetto del territorio e di equilibrio della popolazione, e tenere conto delle conclusioni della commissione per l'agricoltura e lo sviluppo rurale relative a cinque aspetti fondamentali, riprese solo in parte dalla commissione per i trasporti, la politica regionale e il turismo nei punti e Concludendo, chiedo alla Commissione di tenere conto di questi cinque punti quando si tratterà di definire le conclusioni relative ai quattro pilastri; ritengo infatti che per l' Unione europea la permanenza della popolazione nell' ambiente rurale debba essere uno degli obiettivi prioritari.  Signor Presidente, signor Commissario, onorevoli colleghi, desidero innanzi tutto ringraziare la relatrice onorevole Schroedter per il lavoro svolto, a mio parere, egregiamente. La ringrazio inoltre per la disponibilità al dialogo che ha dimostrato nei confronti degli altri gruppi politici, quando si è trattato di trovare formulazioni di compromesso di fronte alla valanga di emendamenti, forse più numerosi del previsto, ma che in realtà segnalano la rilevanza della relazione in discussione. Per noi è importante che le conclusioni approvate alla fine in quest' Aula siano tenute in considerazione dalla Commissione, quanto meno nello spirito, perché a questo punto potrebbe sembrare che qui stiamo portando avanti un esercizio inutile, puramente retorico. La verità è che siamo convinti, e ciò si riflette anche nel testo delle conclusioni, che la Commissione debba tenere conto delle decisioni di questo Parlamento, soprattutto in vista della revisione delle linee direttrici a metà periodo. Nei nostri emendamenti abbiamo ribadito l' importanza di stabilire sinergie tra i Fondi strutturali, il Fondo di coesione e le iniziative comunitarie, in modo che la loro applicazione porti, nel modo migliore e più redditizio, all' eliminazione progressiva delle disuguaglianze tra regioni e alla creazione di posti di lavoro le quali, in definitiva, sono i due scopi fondamentali dei Fondi di cui stiamo parlando. Per imprimere un impulso più rapido ed efficace nel conseguimento di tali obiettivi, riteniamo che all' iniziativa debbano partecipare i creatori di posti di lavoro, i veri creatori di imprese e coloro che garantiscono effettivamente nuove fonti di occupazione, ovvero gli imprenditori. Soprattutto i piccoli e medi imprenditori devono partecipare alla distribuzione di questi fondi. Altrimenti, se si sentono emarginati, se non possono partecipare, non dico soltanto alla fruizione ma anche alla ricezione di questi fondi, avremo perso un' occasione di conseguire i nostri obiettivi più velocemente. Inoltre, per raggiungere i nostri obiettivi, per riuscire a superare le disuguaglianze tra regioni e trovare fonti di lavoro è importante scommettere decisamente a favore delle nuove tecnologie, le reti di trasporto e di comunicazione e le energie rinnovabili. Tutto questo, sottolineo, avvalendosi della partecipazione dell' impresa privata, che unendo il proprio impegno a quello delle amministrazioni pubbliche, in una sinergia di completamento che non comporti mai chiusure o esclusioni, creerà ricchezza sociale e posti di lavoro.  Signor Presidente, sento il dovere di ricordare al mio collega, onorevole Evans il vero motivo per cui il Galles ha ottenuto lo status di regione dell'obiettivo : è stato a causa delle sciagurate politiche del suo partito conservatore. E mi permetto di ricordargli anche che, mentre era Segretario di Stato per il Galles, il leader del suo partito, Hague, ha violato tutte le regole sull' addizionalità e per questo ricevuto una dura lettera del Commissario Wulf-Mathies sui requisiti normativi. Posso dirvi che il governo britannico è consapevole dei suoi obblighi relativi all' addizionalità per l'obiettivo Suggerisco all'onorevole Evans di andare a leggersi il regolamento. Il mio gruppo ha presentato innumerevoli emendamenti ad ambedue le relazioni in discussione oggi. Vorrei che ci concentrassimo sul ruolo essenziale delle linee direttrici, nella fattispecie fornire un quadro e uno strumento per sostenere e incrementare la ripresa economica, per garantire l'uso più efficiente possibile delle risorse nell'ambito di un'ampia collaborazione e riportare queste regioni sulla strada del recupero e dello sviluppo sostenibile in modo che alla fine non abbiano più bisogno di essere tenute in vita artificialmente. E' importante identificare le capacità e il potenziale delle nostre regioni nel settore dell' alta tecnologia,, soprattutto alla luce delle notizie diffuse dai mezzi di comunicazione, secondo cui l'Europa starebbe rapidamente perdendo terreno a favore degli Stati Uniti per quanto attiene alla crescita delle industrie ad alto contenuto tecnologico, determinanti per il futuro. Anche il funzionamento del precedente gruppo di programmi è molto istruttivo, in quanto ci dice quale non dovrebbe essere il ruolo delle linee direttrici. Non dovrebbero essere volte a creare nuovi livelli di burocrazia e formalità, né a spostare le priorità e le politiche a metà dello sviluppo di un progetto, con la conseguenza di inevitabili ritardi e sottoutilizzo dei fondi, particolarmente alla luce dei nuovi requisiti di bilancio. L'attuazione e la gestione delle linee direttrici non possono essere lasciate alla personale interpretazione di un qualsiasi funzionario della Commissione o dell'amministrazione nazionale. L'operato della direzione generale della Commissione deve essere coerente, sempre nel rispetto degli aspetti locali e regionali specifici dei programmi della Commissione. In conclusione, le linee direttrici devono essere ampie, indicative e flessibili, per fornire assistenza ai gestori dei programmi e ai beneficiari dei fondi e per sfruttare al massimo il potenziale dei nostri nuovi ambiti di recupero. Se riusciremo a imprimere uno spirito di imprenditorialità alle regioni povere e strutturalmente deboli, alla fine riusciremo a rimetterle in carreggiata perché possano attirare sufficiente fiducia da parte degli investitori, elemento chiave per il successo futuro. E' in questa luce che giudicheremo il successo delle linee direttrici in parola: vedremo se la politica regionale UE, con linee direttrici valide, solide e di supporto, sarà in grado di creare nuove opportunità e di permettere alle regioni povere e strutturalmente deboli di svolgere appieno il loro ruolo e contribuire alla crescita e alla prosperità dell'UE.  Signor Presidente, signor Commissario, onorevoli colleghi, desidero prima di tutto ringraziare la onorevole Schroedter per l'ottima relazione. Ha svolto un'analisi dettagliata di questo argomento e ha inserito molti emendamenti proposti in sede di commissione. La relatrice ha inoltre giustamente sottolineato che il Parlamento non è stato ascoltato per tempo in merito alle direttive. Adesso siamo già molto in ritardo. Speriamo che il parere del Parlamento sia di aiuto per la valutazione intermedia dei programmi e per la loro realizzazione. Rispetto ai tempi impiegati, la relazione è cresciuta a dismisura durante il dibattito. Sono stati inseriti numerosissimi dettagli, che erano emersi già nelle relazioni precedenti. A questo punto penso sia più importante concentrarsi nella valutazione dei processi ed in che modo questi potranno permettere di gestire la politica regionale dell'Unione, ricordando che l'obiettivo che si desidera raggiungere è quello di ridurre la disuguaglianza locale. Il mio gruppo ribadisce l'importanza del principio di responsabilità degli Stati membri e del ruolo degli attori locali in merito allo sviluppo e all'attuazione dei programmi. A tal proposito, sarebbe estremamente importante coinvolgere le piccole e medie imprese. Il mio gruppo ritiene inoltre importante tenere maggiormente in considerazione le isole e le regioni periferiche e promuovere il dialogo tra il mondo urbano e quello rurale. Ci opponiamo all'eccessivo controllo dell'Unione europea e dei governi centrali dei paesi membri e chiediamo che venga ridotta la burocrazia, che fa rallentare lo sviluppo e lo svolgimento dei programmi. L'efficacia dei progetti, perseguiti con il sostegnoo dell'Unione, è stata spesso ridotta a causa della lentezza dei processi decisionali e della complessità amministrativa. Spesso sono stati finanziati progetti che non hanno prodotto alcun vantaggio permanente alla regione interessata. I progetti dovrebbero essere più efficienti, più flessibili ed in grado di garantire risultati migliori. Durante la preparazione della relazione è stato interessante discutere dei temi generali relativi alla politica regionale dell'Unione europea. Per noi, nuovi deputati al Parlamento, questa è stata la prima volta, e devo ammettere che è ho seguito i lavori con estremo interesse. Questa relazione è ottima e gode del sostegno del nostro gruppo.   Signor Presidente, signor Commissario, onorevoli colleghi, la prova che questo Parlamento resta tuttora un' Istituzione consultiva e subordinata è data dall' impossibilità per l' eccellente relazione della collega del mio gruppo, onorevole Elisabeth Schroedter, di approdare in seduta plenaria, perché i piani di sviluppo regionale per il periodo - per le zone dell' obiettivo già da diversi mesi giacciono negli uffici della Commissione. Tenendo conto di questo, la nostra Assemblea deve esigere, in ogni caso, che prima della loro approvazione i Quadri comunitari di sostegno per il suddetto periodo siano esaminati e discussi in questo Parlamento proprio alla luce degli orientamenti presentati oggi, poiché riteniamo che abbiano la particolare capacità di creare occupazione nei territori più poveri o meno sviluppati, consentendoci così di contribuire a invertire le tendenze negative che determinano le sperequazioni esistenti nella società europea e di avanzare verso un' Europa più giusta.  Signor Presidente, non dovremmo dimenticare che l' obiettivo principale e strategico dei Fondi strutturali e di coesione, nonché del loro coordinamento, è conseguire la coesione economica e sociale. Noi siamo tenuti a contribuire all' elaborazione delle linee direttrici e anche alla valutazione dei risultati. E ciò perché siamo i rappresentanti dei cittadini nell' Europa dei cittadini e non solo in un' Europa degli Stati e delle regioni. Vediamo che i Fondi sono una condizione necessaria, ma non sufficiente, per raggiungere la coesione economica e sociale. Se prendiamo come indicatore unico il prodotto interno lordo per abitante, possiamo anche sbagliarci. Alcuni colleghi hanno già parlato della disoccupazione e del calo demografico. Dovremo analizzare una serie di indicatori che ci permettano di valutare la condizione e l' evoluzione delle società regionali che versano in situazioni peggiori di altre. Da alcune relazioni presentate oggi in Plenaria, emerge chiaramente che le regioni europee più prospere hanno una disoccupazione di cinque volte inferiore a quella delle regioni meno prospere. Ciò impone al Parlamento europeo, al signor Commissario e alla Commissione di intervenire in maniera risoluta e strategica. E' vero che il Parlamento europeo non ha avuto l' occasione - o non gli è stata concessa, perché era la fine della legislatura - di discutere delle linee direttrici. Non credo però che la relazione arrivi tardi. Occorre una riflessione collettiva per poter rivedere e valutare correttamente i nuovi programmi dell' obiettivo e i piani di sviluppo regionale elaborati prima dell' entrata in vigore delle linee direttrici . I programmi dei vari obiettivi vanno coordinati. Siamo tutti d' accordo nel chiedere che il Parlamento possa essere compartecipe della valutazione delle linee direttrici a metà periodo di funzionamento dei programmi, visto che siamo i rappresentanti dei cittadini. I cittadini non possono accettare che l' Unione europea prenda decisioni in modo, almeno in apparenza, burocratico. Hanno bisogno che funzioni la dimensione politica, che sussistano responsabilità, che si comunichi con loro. Questo è quanto chiediamo oggi al signor Commissario. Spero che sarà d' accordo, alla luce della sua precedente esperienza di presidente di regione, nel proporre alcuni indicatori insieme a una strategia a favore della coesione economica e sociale e non soltanto della produttività.  Signor Presidente, appoggio le principali proposte della relazione sulla gestione dei Fondi strutturali e del Fondo di coesione per il periodo - e le sue principali raccomandazioni , fra cui quella secondo cui l'approccio relativo alla spesa dei Fondi strutturali e del Fondo di coesione deve sempre essere integrato, il che significa che occorre sviluppare un forte partenariato fra le autorità locali e i governi nazionali in relazione all'utilizzo di tali finanziamenti. Gli Stati membri sono chiamati ad attribuire maggiore importanza alle strategie integrate volte a rivitalizzare i rapporti fra le città e le aree rurali. Si tratta di un aspetto di particolare rilievo poiché, per quanto il rinnovamento urbano sia vitale, nelle nostre politiche dobbiamo sempre trovare un equilibrio fra la promozione dello sviluppo rurale e il miglioramento delle condizioni di vita degli abitanti dei centri urbani se non vogliamo costruire un'Europa fatta solo di città. I Fondi strutturali hanno svolto un ruolo chiave nello sviluppo delle aree sia urbane che rurali dei paesi periferici, principalmente con il miglioramento del sistema viario, dei sistemi di trattamento delle acquee reflue e delle reti di trasporto connesse. Tale processo continuerà in linea con gli orientamenti di spesa fissati dai Capi di Stato e di governo dell'UE l'anno scorso al Vertice di Berlino e accolti favorevolmente dal Parlamento nella tornata di maggio. Non vi è dubbio che i principali programmi UE attuati fra il , il , il e il abbiano contribuito a migliorare la competitività economica dei paesi periferici e delle regioni dell'obiettivo L'essenziale adesso è consolidare i progressi fatti finora e renderli irreversibili, in modo da garantire che i paesi periferici e le regioni ultraperiferiche, le regioni più deboli in Europa, possano operare con successo sia nella nuova zona dell'euro che nel mercato unico, che è in continua espansione e in cui la libera circolazione di merci, persone, servizi e capitali è ormai una realtà. Infine, sebbene a partire dal Fondo europeo di sviluppo regionale e dal Fondo di coesione siano stati finanziati progetti infrastrutturali essenziali, non dovremmo dimenticare che il Fondo sociale europeo ha svolto un ruolo importantissimo nell'assistere i meno abbienti nella nostra società. Grazie al Fondo sociale abbiamo potuto migliorare i nostri organismi di terzo livello, finanziare i nostri programmi per i giovani che lasciano la scuola e realizzare vaste iniziative per la lotta alla disoccupazione giovanile e di lunga durata, per aiutare chi abbandona la scuola in giovane età e promuovere livelli più elevati di istruzione fra gli adulti.  Signor Presidente, in passato mi sono trovato più volte in disaccordo con la relatrice in merito al suo approccio a problemi di politica regionale, ma questa volta debbo invece dirmi d'accordo con lei. Non so se questo la incoraggerà a proseguire nella stessa direzione, ma vorrei comunque rivolgerle le mie congratulazioni. La seconda osservazione che vorrei fare è che avremmo preferito, come avevamo richiesto la onorevole McCarthy e io in qualità di relatori per il regolamento generale, che le linee direttrici fossero inserite nel regolamento come allegato. Purtroppo così non è stato e la responsabilità non è certo dell'onorevole Bernié; era una questione di competenza della precedente Commissione. Lo faccio rilevare per ribadire nuovamente la posizione del Parlamento. La terza osservazione che desidero formulare è che, naturalmente, le linee direttrici ci trovano sostanzialmente d'accordo, nella misura in cui non si discostano dalle osservazioni che avevamo formulato a suo tempo. Rappresentano un notevole ausilio per gli Stati membri, ma in particolare mi preme evidenziare l'enfasi data dalla Commissione allo sviluppo sostenibile, all'incremento dell'occupazione, con particolare riguardo alle pari opportunità, al settore dei trasporti. Parlando a titolo personale, posso dirmi completamente d'accordo. Ciò detto, tuttavia, da isolano quale sono tengo a denunciare la scarsa attenzione prestata alla problematica dello sviluppo insulare. Non vi viene infatti attribuita la dovuta attenzione, e non è la prima volta che ciò accade: si tratta di una lunga storia, che si trascina almeno da quando sono stato eletto al Parlamento, cinque anni fa, tant'è vero che ho già trattato questo argomento a più riprese. E continueremo a doverlo trattare, signor Commissario, perché l'articolo , paragrafo del Trattato di Amsterdam contiene una disposizione che allude a una politica integrata per le isole. Di conseguenza, la Commissione dovrà finalmente prendere in esame questo preciso argomento. Ora, signor Commissario, è finalmente giunto il momento di applicare i programmi: pertanto, gli Stati membri dovranno a loro volta farsi carico delle proprie responsabilità ed eseguire adeguatamente i propri compiti. Quanto al Parlamento, tengo a ricordare che esiste un codice di buona condotta sottoscritto fra Commissione e Parlamento lo scorso mese di maggio. Sono del tutto certo che quel codice sarà rispettato e che il Parlamento sarà tenuto al corrente dell'evoluzione in atto e di ogni dettaglio sull'applicazione dei programmi.  Signor Presidente, signor Commissario, onorevoli colleghi, nel minuto e mezzo di parola a mia disposizione vorrei innanzi tutto congratularmi con la onorevole Schroedter. Molti altri lo hanno già fatto, ma lo merita davvero per la grande apertura e attenzione che ha dimostrato per le diverse proposte presentate dai colleghi; credo che la sua disponibilità abbia conferito alla sua relazione la qualità che quest' oggi le riconosciamo. Mi associo al rammarico espresso dalla nostra relatrice per il fatto che il Parlamento in un certo senso si sia trovato a salire su un treno già in corsa; la procedura negoziale sulle linee direttrici con gli Stati membri è infatti tanto avanzata da non consentirci di ritenere che la relazione possa produrre un impatto immediato, e me ne dispiace. Mi pare, pertanto, che la relazione debba invece anticipare e delineare le linee direttrici della revisione intermedia del e addirittura influenzare la seconda fase di programmazione successiva al In pratica intendo dire che stiamo per entrare in un periodo di gestione della programmazione - che non dovrà essere un periodo di routine per un semplice motivo: dobbiamo raccogliere due grandi sfide. La prima è l' armonizzazione delle politiche di gestione del territorio nazionale e delle politiche di sviluppo regionale. Le sovvenzioni non bastano per costruire lo sviluppo se le infrastrutture e i servizi pubblici sono carenti. Occorre dunque porsi una questione di fondo: come articolare la politica dell' Unione con le politiche nazionali sussidiarie di gestione del territorio. La seconda sfida consiste nell' ampliamento, che ovviamente comporterà conseguenze significative sia in termini di bilancio che geografici. Ecco due piste di riflessione che suggerisco al Commissario e sulle quali lo invito a coinvolgerci. Concludendo, in un periodo di catastrofi naturali come quello che stiamo attraversando, mi preme evocare il problema dell' utilizzo dei Fondi strutturali. E' noto che spetta agli Stati membri ridistribuire una parte dei finanziamenti. Diversamente da quanto tendenzialmente vorrebbero gli Stati membri l' Europa non dovrebbe sparire completamente. Al giorno d' oggi l' opinione pubblica e la stampa ci accusano di essere latitanti laddove invece siamo noi a finanziare gran parte delle iniziative nazionali. Credo che dovremmo essere capaci di dirlo chiaro e forte. Ritengo che sarebbe altrettanto opportuno istituire o chiedere agli Stati membri di garantire l' informazione sugli aiuti europei ogni qualvolta questi siano utilizzati per porre rimedio ai danni causati da catastrofi naturali o incidenti.  Signor Presidente, la priorità attribuita ai criteri finanziari e monetari rafforza il dilagare delle ineguaglianze di ogni genere. Per gli esperti del piano francese, lo scenario oggi più plausibile è l' approfondirsi del divario tra le regioni all' interno di ogni paese. I Fondi strutturali hanno contribuito proprio a frenare tale processo. Il nostro progetto di un' Europa protesa a soddisfare i bisogni sociali mira a ottenere una convergenza verso l' alto delle condizioni di vita: realizzarlo comporterebbe indubbiamente estendere gli strumenti di ridistribuzione delle risorse, quali appunto i Fondi strutturali. Nella fattispecie noi proponiamo un' imposta unificata sul patrimonio che consentirebbe di alimentare fondi destinati alle misure di accompagnamento per armonizzare i sistemi di previdenza sociale e la riduzione dell' orario di lavoro a livello europeo. Ebbene, la Commissione, che sarebbe tenuta a presentare le linee direttrici, ha assolto a tale compito in modo vago e poco convinto. La relazione in discussione quest' oggi ridà alla politica il ruolo che le spetta, compiendo un passo verso una politica dell' occupazione e dello sviluppo sostenibile. E' per questi motivi che voteremo a favore.  Signor Presidente, anch'io mi voglio complimentare con il relatore per l'ottimo lavoro svolto. Credo che nei prossimi anni più che mai, di fronte alla sfida della globalizzazione e a quella dell'ampliamento ad Est, l'Europa abbia bisogno di indicazioni adeguate e precise per la programmazione e il rilancio della sua economia. In tal senso, l'Europa nel suo complesso, e ciascuno Stato membro in particolare, dovrà utilizzare al meglio tutte le sue risorse e le sue potenzialità, quindi anche i Fondi strutturali disponibili. Per fare ciò c'è bisogno di una Commissione europea che, al di là delle buone intenzioni, dia maggiore chiarezza alle sue linee direttrici e si impegni al massimo in un'opera di controllo sull'impegno di queste risorse da parte degli Stati membri. L'Italia, ad esempio, negli ultimi anni ha avuto problemi nell'utilizzo dei Fondi strutturali, soprattutto a causa di un'eccessiva burocrazia, di un'informazione carente e dello scarso coinvolgimento degli operatori economici e sociali a livello locale. Sono quindi due i punti su cui vorrei richiamare l'attenzione della Commissione: in primo luogo, occorre utilizzare al meglio la concertazione come metodo di coordinamento e di partecipazione alle decisioni da parte di tutti gli operatori locali e regionali, proprio per evitare squilibri e diseguaglianze; in secondo luogo, occorre un'autentica opera di semplificazione e trasparenza dei processi amministrativi, che troppo spesso sono inutilmente lunghi e complessi al punto da pregiudicare l'accesso ai Fondi, cosa di cui si lamentano soprattutto le piccole e medie imprese europee. Concludo, signor Presidente, dicendo che è piuttosto grave che nella comunicazione della Commissione sia stata riservata una scarsa attenzione ai patti territoriali e soprattutto alle modalità di lotta alla disoccupazione femminile e giovanile.  Signor Presidente, alla stessa stregua dell'onorevole Evans, è per me un piacere particolare potermi alzare in piedi per il mio primo intervento in questo Parlamento durante la discussione di un tema di tale importanza, specialmente dato che rappresento le West Midlands, una regione del Regno Unito che finora ha beneficiato dei finanziamenti riservati all'obiettivo Tuttavia, la relazione in oggetto stasera è un esempio lampante di come, se non siamo molto cauti, possiamo partorire idee che paiono grandiose, ma che invece sono prive di consistenza e quindi si rivelano inutili per chi dovrebbe trarne immediatamente profitto. L'intento della relazione è buono ma, come spesso succede quando trattiamo di questi temi, i suoi obiettivi non sono chiaramente definiti e manca di una base solida che la possa rendere di una qualche utilità. Per questo il motivo il mio gruppo e io proponiamo tre emendamenti e aggiunte sostanziali al testo, volti non tanto a togliere qualcosa alla proposta, ma a renderla più pertinente per coloro ai quali deve servire da guida. Tengo a illustrare qual è il nostro ragionamento. Primo, vogliamo garantire che le risorse dei Fondi strutturali e del Fondo di coesione siano utilizzate in modo adeguato. L'esperienza passata ci insegna che noi, in quanto rappresentanti eletti dei contribuenti europei, dobbiamo esigere probità e trasparenza finanziaria negli esborsi e il controllo di questi fondi. Pertanto i nostri emendamenti e aggiunte sono volti a reperire indicatori di redditività nel processo di concessione e di spesa dei fondi. Secondo, troppo spesso ingenti somme di denaro vengono spese per progetti i cui risultati all'inizio della programmazione sono inevitabilmente vaghi. Ma a metà o alla fine di tale periodo non esiste un modo efficace per interrompere un progetto che rivelatosi inutile. Pertanto le nostre aggiunte chiedono di prevedere strategie di interruzione attuabili in pratica, cosicché non solo ci sia la necessaria garanzia in relazione alle spese correnti, spesso riversate sul contribuente, ma che si possa altresì evitare la sindrome ben nota per cui si continua a spendere denaro per portare avanti un progetto che si è già dimostrato un fallimento. Infine, chiediamo che si cambino metodi e rapporti usati per l'esborso dei fondi. Occorre un maggiore coinvolgimento del settore privato, che introdurrà una prospettiva di realismo finanziario nel progetto di finanziamento. Inoltre, va cambiato il tipo di progetti che vengono finanziati. Basta progetti su scala ridotta che mirano solo al reddito, e che sono difficili da controllare, occorre invece passare a progetti su vasta scala, i cui benefici nella maggior parte dei casi sono evidenti. In tal modo si farà fronte alla necessità di trasparenza nell'uso di queste risorse, di cui si fa un gran parlare, contrastando al contempo la tentazione di tirare inutilmente per le lunghe continuando ad assorbire i soldi dei contribuenti locali nelle aree in cui sono localizzati i progetti in questione, mentre il Parlamento europeo darà prova di prendere molto sul serio il bisogno di riforma. Se oggi l'Aula appoggerà le modifiche alla relazione che ho illustrato, credo che riusciremo a passare alla fase successiva, cioè raggiungere gli obiettivi storici per i quali i Fondi sono stati costituiti, cioè fornire assistenza - in modo finanziariamente sostenibile - alle aree povere dell'Unione europea che necessitano di un livello di vita dignitoso, non tanto facendo loro l'elemosina ma dando loro una spinta in avanti. Invito l'Aula a votare a favore delle modifiche che ho presentato.  Signor Presidente, signor Commissario, onorevoli colleghi, desidero a mia volta congratularmi con la relatrice per il lavoro svolto, un lavoro serio e completo. Non v'è dubbio che le politiche strutturali e la politica di coesione dell'Unione europea rappresentino gli strumenti essenziali per creare condizioni atte allo sviluppo e alla riduzione delle sperequazioni economiche e sociali fra le varie regioni, dal momento che le disparità, nonostante gli sforzi compiuti, restano elevate, e inammissibilmente elevate nell'ambito della disoccupazione. Per garantire un maggiore conseguimento degli obiettivi di queste politiche, è indispensabile assicurarne il coordinamento e l'organizzazione sulla base di linee direttrici messe a punto con attenzione e, mi si consenta, con intelligenza. Non va dimenticato che queste politiche, quando sono efficaci, risultano visibili anche agli occhi del cittadino europeo che ne trae un beneficio, che tocca con mano un miglioramento diretto nella propria qualità della vita. Non va neppure dimenticato che occorrerà prestare particolare attenzione alle aree insulari e ultraperiferiche dell'Unione, che si scontrano con enormi ostacoli al proprio sviluppo economico e sociale dovuti appunto alla posizione geografica; sempre che, naturalmente, la Commissione non abbia intenzione di costruire ponti e di scavare tunnel sottomarini per collegarle al resto del continente. In conclusione, desidero sottolineare che le politiche strutturali nel loro complesso necessitano di maggiore flessibilità, onde potersi adattare più agevolmente al mutare delle circostanze, potendo così far fronte alle nuove sfide e opportunità comportate dall'avvento del nuovo millennio, per il quale tutti noi ci auguriamo il meglio.  Signor Presidente, indubbiamente la relazione dell' onorevole Schroedter contiene numerose osservazioni utili e mi congratulo con lei, ma resto del parere che, dinanzi agli orientamenti e ai risultati della politica regionale della Comunità, la nostra inquietudine dovrebbe essere anche maggiore. In poche parole, la colossale disoccupazione di massa non soltanto non viene attenuata dalla politica regionale, ma ne risulta addirittura ulteriormente aggravata. L'economia rurale e le regioni agricole vengono infatti colpite in modo irrimediabile da questa politica, con conseguenze drammatiche sia per l'occupazione nelle aree rurali, sia per il livello di vita degli agricoltori, soprattutto nel meridione europeo. All'interno degli Stati membri, le disparità regionali si approfondiscono pericolosamente. Basta soffermarsi sui dati contenuti nella sesta relazione periodica per rendersi conto della forte accelerazione registrata negli ultimi dieci anni dalle sperequazioni regionali . L'attenzione dedicata ai colossali problemi delle aree insulari dell'Unione è risibile, quando non addirittura inesistente, proprio mentre le carenze infrastrutturali in termini di trasporti, comunicazioni ed energia condannano queste aree alla desolazione. Di questo stato di cose è responsabile non soltanto la politica regionale, ma anche le politiche economiche e sociali attuate in generale dall'Unione. Vasti strati di popolazione condannano senza mezzi termini queste politiche come pericolose e repressive. Purtroppo, le nuove linee direttrici non segnano alcun cambiamento di rotta e nulla lascia ipotizzare che, con la loro applicazione, qualcosa possa mai cambiare.  Signor Presidente, onorevoli colleghi, mi sia consentito intervenire brevemente per evidenziare due punti delle relazioni in esame, i quali rivestono un' importanza strategica essenziale nella nostra visione dell' Unione. Il primo attiene all' importanza imprescindibile e centrale che continuiamo ad attribuire alla coesione economica e sociale. Ci preoccupano, pertanto, le voci secondo cui l' importanza di tale obiettivo starebbe scemando nelle considerazioni della Commissione. Noi continuiamo a pensare che la coesione economica e sociale sia un obiettivo centrale dell' Unione. Il secondo mi trova d' accordo con i commenti espressi da un collega sulla questione delle isole, e vorrei attirare l' attenzione sulle regioni ultraperiferiche. In futuro vorremmo poter constatare maggiore coraggio nel trattamento delle questioni concernenti le regioni ultraperiferiche come, nel caso del mio paese, le isole Azzorre e Madera. Colgo quest' occasione per chiedere alla Commissione di spiegarci le ragioni del ritardo della sua relazione sulle regioni ultraperiferiche che il Parlamento attende ormai da molto tempo.  Signor Presidente, ringrazio innanzi tutto la relatrice anche per la disponibilità ad accogliere i nostri suggerimenti nella relazione. Signor Presidente, onorevoli colleghi, signor Commissario, le linee direttrici sono intese a fornire agli Stati membri un orientamento per il raggiungimento degli obiettivi di riforma nel quadro della programmazione. Tuttavia, contrariamente alla pretesa di fornire orientamenti, le indicazioni della Commissione in merito rappresentano piuttosto un catalogo di possibili misure nel quadro dei vari settori di intervento. Il loro senso originario sarebbe invece quello di indicare la direzione e le priorità. Condivido l'opinione della relatrice secondo la quale il documento della Commissione contiene purtroppo raccomandazioni insufficienti agli Stati membri affinché procedano alla semplificazione amministrativa. Sottoscrivo anche le richieste di concentrare l'attenzione nel corso dei negoziati con gli Stati membri su ambiti quali la promozione di un ambiente favorevole per le piccole e medie imprese ad elevata intensità di manodopera, fissando obiettivi chiari a favore della creazione di fonti alternative di finanziamento, ivi compresi i programmi in materia di capitale di rischio e finanziamento privato, i servizi di sostegno alle nuove imprese nonché alle nuove tecnologie dell'informazione e agli investimenti in settori innovativi. Appoggio in particolare un emendamento presentato dal gruppo politico al quale appartengo al punto , volto ad assicurare un'adeguata partecipazione da parte del settore privato alla programmazione ed esecuzione dei progetti. Sarei lieto, onorevole Schroedter, se lei inserisse anche questo emendamento, conformemente al principio di sussidiarietà, fra le sue positive considerazioni.  Signor Presidente, signor Commissario, il criterio unanime che abbiamo seguito in sede di commissione per l' occupazione e gli affari sociali è l' appoggio agli interventi dei Fondi strutturali e di coesione che operano per dare migliori possibilità di impiego ai disoccupati e per la parità uomo donna che rivestiva un carattere strategico e prioritario. Purtroppo l' ottima relazione Schroedter ha trascurato questo criterio, nonostante le molteplici prove, come vedremo in seguito nella relazione Berend, di come in realtà questi Fondi stiano aiutando meravigliosamente le regioni più arretrate a colmare la distanza che le separa dalle regioni più sviluppate d' Europa. Stanno crescendo, ma a livello di PIL. Stanno crescendo in termini di competitività, ma non tutti possono godere della crescita della ricchezza, perché non aumenta l' occupazione e permane un divario nelle opportunità occupazionali tra le varie regioni. Signor Commissario, legga il parere della commissione per l' occupazione e gli affari sociali e gli attribuisca priorità, perché questo è il grande problema dei cittadini. E nella revisione, nell' assegnazione delle riserve, tenga conto del carattere strategico delle esigenze occupazionali;, in definitiva, questo è quanto richiedono i Fondi strutturali e di coesione.  Signor Presidente, le linee direttrici devono essere in grado di orientare opportunamente e di rafforzare l'efficacia dei programmi per il delicato settennio compreso fra il e il , in modo che possano finalmente divenire realtà lo sviluppo sostenibile, la crescita dell'occupazione con particolare riferimento alle donne e ai giovani, e in modo da garantire un equilibrio tra politica economica, politica sociale e politica ambientale. Acquisisce particolare importanza la risposta da dare ai sempre più gravi problemi delle aree urbane, la salvaguardia dell'occupazione nelle aree rurali, il sostegno da assicurare alle regioni agricole e, naturalmente, le pari opportunità di sviluppo per le aree insulari dell'Unione europea e per le isole greche - che sono la metà delle isole d'Europa - come previsto dall'articolo del Trattato. La politica di coesione va ulteriormente rafforzata, in quanto un'Europa caratterizzata da eccessive disparità nel livello di vita delle varie regioni non può essere ritenuta affidabile né sostenibile.  Signor Presidente, onorevoli parlamentari, desidero innanzi tutto sottolineare con quanto interesse ho ascoltato attentamente le osservazioni, talvolta le critiche e i suggerimenti formulati da coloro che sono intervenuti nella discussione sulla relazione della onorevole Schroedter. Onorevole relatrice, onorevoli parlamentari, tutti siamo consapevoli dei motivi e delle scadenze - su questo tornerò tra un attimo - e a prescindere da tali scadenze o ritardi, posto che la discussione sulla relazione si tiene adesso, a nome della Commissione ritengo che tale discussione cada al momento opportuno, trattandosi delle linee direttrici per il -, in quanto la nuova programmazione regionale si avvia proprio ora. Onorevole relatrice, lei ha ricordato a giusto titolo che, per quanto la definizione delle priorità in materia di sviluppo spetti in primis agli Stati membri e alle regioni, il cofinanziamento dei programmi tramite l' Unione europea esige e giustifica che si tenga egualmente conto delle priorità comunitarie dibattute e approvate in questa sede, al fine di promuovere la dimensione comunitaria della coesione economica e sociale cui molti di voi si sono richiamati con forza. Inoltre, onorevoli parlamentari, desidero soffermarmi un momento sul ruolo e la struttura delle linee direttrici, prima di passare alle principali osservazioni e critiche formulate dalla relatrice o dagli onorevoli parlamentari. In merito al ruolo e alla struttura delle linee direttrici, il presidente della commissione competente, onorevole Hatzidakis, la relatrice e la onorevole McCarthy hanno ricordato che esse sono intese ad assistere le autorità nazionali e regionali nella preparazione della strategia di programmazione per gli obiettivi nn. , , dei Fondi strutturali e i rispettivi collegamenti con il Fondo di coesione. Le priorità della Commissione sono presentate sulla base delle esperienze raccolte nella fase di realizzazione dei programmi nonché delle politiche comunitarie attuali connesse agli interventi strutturali. L' obiettivo è far sì che tali priorità contribuiscano a un migliore utilizzo, a un utilizzo ottimale ed efficace degli interventi comunitari, come molti di voi hanno auspicato, anche facendo ricorso al momento opportuno, onorevole Bradbourn, alla riserva di prestazioni propriamente intesa a promuovere un utilizzo ottimale e efficace del denaro pubblico europeo. Quando parlo di utilizzo ottimale, intendo sia a livello nazionale che regionale, e dunque, onorevole Seppänen, parlando del livello nazionale, mi riferisco altresì al nesso con il Fondo di coesione. Questo in merito all' obiettivo delle linee direttrici. In relazione al contenuto invece, come è noto agli onorevoli parlamentari, le linee direttrici si articolano intorno a tre priorità strategiche che la relatrice ha ricordato con grande chiarezza e anche con grande passione, come ho avuto modo di verificare nel suo intervento. La prima priorità consiste nel migliorare la competitività delle economie regionali per creare, in tutti i settori, ma in particolare nel privato, come ha affermato l' onorevole Berend, il massimo di posti di lavoro seri, solidi e duraturi. Competitività delle economie regionali, di tutte le economie regionali, dunque, e in particolare del Galles, onorevole Evans, ma non solo del Galles. Aggiungo ancora, visto che molti di voi hanno ritenuto che si trattasse di un' omissione, le economie regionali delle regioni europee sfavorite per la loro lontananza geografica, che si tratti di regioni periferiche, insulari oppure naturalmente di regioni ultraperiferiche, che sono poi le più lontane. Al riguardo, potrei forse rispondere all' onorevole Ribeiro i Castro che mi ha interpellato, così come ho scritto ai presidenti delle regioni ultraperiferiche, che la Commissione ha chiesto qualche settimana di proroga per la pubblicazione della sua relazione.. Abbiamo ricevuto i memoranda dei governi delle regioni ultraperiferiche con molto ritardo, ma questo non vuole certo essere un alibi, semmai una spiegazione. Occorre svolgere un lavoro estremamente serio su tali memoranda. Ho partecipato personalmente a un incontro delle regioni ultraperiferiche il novembre e il Collegio ha ritenuto che fosse necessaria qualche settimana supplementare per redigere una relazione all' altezza dei problemi estremamente seri e gravi e delle aspettative di tali regioni ultraperiferiche e vi ringrazio per la comprensione. Ecco la prima priorità, cioè la competitività delle economie regionali. La seconda priorità, sulla quale molti di voi hanno insistito, in particolare l' onorevole Puerta e altri ancora lungi da me il voler istituire un ordine gerarchico tra di esse è il rafforzamento della coesione sociale e dell' occupazione, valorizzando soprattutto le risorse umane, meglio che in passato. Onorevoli parlamentari, nell' Unione europea si constata un divario inferiore tra i paesi, il che dimostra l' efficacia e l' utilità del Fondo di coesione, ma al contempo si osserva - come scrive la relatrice - che in materia di disoccupazione lo scarto tra le o regioni più ricche e le o regioni più povere o più diseredate si fa sempre maggiore e tale situazione è e rimane ingiustificabile e intollerabile. A me personalmente - in considerazione della mia idea di costruzione europea e di politica dello sviluppo regionale in particolare - tale situazione risulta inaccettabile ed è mia intenzione fare tutto quanto è in mio potere, con il vostro sostegno, per mettere tutti i finanziamenti per i quali sono responsabile al servizio di una migliore coesione sociale, umana, territoriale proprio per sventare quella che un giorno di fronte a quest' Aula ho definito un' Europa a due velocità, un' Europa dei bei quartieri e un' Europa delle periferie povere. Il terzo obiettivo consiste nello sviluppo urbano e rurale, nel quadro di una politica equilibrata del territorio. In effetti le linee direttrici contemplano due principi orizzontali: in primo luogo lo sviluppo rurale e rivolgendomi alla onorevole relatrice ricordo che nello sviluppo rurale includo anche la questione dei trasporti sostenibili, che personalmente sostengo da molto tempo, e cioè fin dai tempi in cui sono stato Ministro dell' ambiente del mio paese. Il secondo principio è costituito dalle pari opportunità, in particolare tra uomini e donne, nonché la strategia europea per l' occupazione e il quadro dell' Unione economica e monetaria. Infine, per rispondere alle preoccupazioni espresse dai diversi onorevoli parlamentari e in particolare dalla relatrice, le linee direttrici ricordano l' importanza e la definizione di strategia integrate di sviluppo o di riconversione, che tra tutte le priorità attribuiscono la chance maggiore alle sinergie, alle misure adottate e alla realizzazione di un partenariato decentrato. E' stata espressa preoccupazione per l' apparente omissione di un riferimento a tale partenariato: in realtà esso è citato espressamente a pagina delle linee direttrici, ma desidero ricordare - poiché sono stato sollecitato - che a mio avviso siffatto partenariato - sono stato attivo sufficientemente a lungo in una regione del mio paese per poterlo dire in tutta sincerità - è uno strumento, è la leva delle intelligenze locali vuoi nel settore pubblico, gli eletti, i settori socioeducativi o le associazioni, vuoi nel settore privato. Un partenariato decentrato, dunque, e per rispondere alla onorevole Angelilli ricordo evidentemente i patti territoriali che sono una delle forme di tale partenariato decentrato. Ecco i motivi per cui le linee direttrici sono presentate secondo priorità tematiche; esse devono infatti essere prese in considerazione a titolo di ciascun obiettivo, a gradi diversi a seconda delle situazioni specifiche di ciascuno Stato membro e di ciascuna regione. Desidero ora rispondere ad alcune delle osservazioni degli onorevoli parlamentari, innanzi tutto sulla procedura. E' un fatto che il Parlamento sia stato consultato tardivamente. Mi sia consentito ricordare che quando la Commissione ha adottato il progetto di linee direttrici nel febbraio , con una nuova procedura destinata a facilitare la presentazione di commenti al testo, il mio predecessore, la Commissario Monica Wulf-Mathies aveva tempestivamente presentato il testo al Parlamento. Vista l' imminenza delle elezioni europee, in pratica il Parlamento ha potuto intraprendere l' esame delle linee direttrici soltanto nel luglio , quando il testo era stato già adottato in via definitiva. Presentandomi a voi in qualità di Membro del nuovo Collegio, onorevoli parlamentari, mi preme rassicurarvi che nei negoziati sui programmi, appena iniziati per la gran parte degli Stati membri - il presidente Hatzidakis mi ha rivolto una domanda in tal senso - le vostre osservazioni saranno realmente prese in considerazione. Posso rassicurarvi inoltre che quando la Commissione adotterà le linee direttrici in vista della revisione intermedia, a norma di regolamento, terremo altrettanto conto del parere del Parlamento così come delineato nella relazione in esame. E ora sul merito, ovvero sul ruolo degli orientamenti, la relatrice ha sottolineato che è appunto in tale contesto che occorre indicare le linee direttrici su una serie di obiettivi europei, spesso assai precisi. Non voglio citarli tutti: la realizzazione di politiche intersettoriali, l' aumento dell' efficacia dell' utilizzo dei fondi pubblici, il sostegno a favore dei diversi partner per realizzare insieme la pianificazione regionale o nazionale e via discorrendo. La Commissione prende atto, ma molti di tali orientamenti, o per meglio dire questioni, attengono piuttosto ad altri documenti, quali il Vademecum o il documento di lavoro metodologico. Per concludere vorrei soffermarmi su alcune richieste di cui la relatrice si è fatta portavoce. Per esempio l' idea secondo cui le linee direttrici non sarebbero sufficientemente specifiche nelle raccomandazioni. Tale affermazione della relazione deve essere ricollocata nella prospettiva dei negoziati della scorsa primavera. La Commissione si è attenuta alla lettera dell' articolo del regolamento generale sui Fondi strutturali, il quale prevede che la vocazione di tali linee direttrici sia fornire agli Stati membri "gli orientamenti generali indicativi sulle pertinenti politiche comunitarie concordate" , e ho citato letteralmente il testo. Inoltre le linee direttrici non possono sostituire la programmazione né le valutazioni ex ante, che devono essere lo strumento proprio per specificare le priorità e l' efficacia dei programmi. Onorevole Schroedter, lei ha evocato poi la sezione delle linee direttrici relativa allo sviluppo urbano e rurale e ha sottolineato che lo sviluppo urbano non è sufficientemente considerato. A me pare il contrario: confermo il grande interesse che la Commissione nutre e continuerà a nutrire per la valenza urbana della politica di coesione. Peraltro ho avuto modo di dichiararlo recentemente ai Ministri responsabili per la politica urbana in una riunione a Tampere. In materia di sviluppo rurale, sottolineato da molti onorevoli parlamentari intervenuti, in particolare dalla onorevole Redondo Jiménez, le linee direttrici rispondono appunto al duplice obiettivo evocato dalla relatrice: un settore agricolo forte, collegato a una maggiore competitività nelle zone rurali, ma anche la tutela dell' ambiente e del patrimonio rurale dell' Europa. Occorre tuttavia sottolineare che le linee direttrici in discussione riguardano esclusivamente i Fondi strutturali, i cui obiettivi e riconoscono come priorità appunto la diversificazione del mondo rurale. Parlando di equilibrio del mondo rurale, non dobbiamo dimenticare la nuova politica di sviluppo rurale, cofinanziata dal FEAOG, sezione garanzia, il cui ruolo è promuovere la riforma dell' agricoltura europea e sostenere la multifunzionalità dell' agricoltura. In questa fase mi limito a dire che auspico che essa sia integrata nella programmazione delle zone rurali dell' obiettivo , così come il FEAOG, sezione orientamento, è integrato nelle regioni dell' obiettivo In ogni caso ho preso atto di quanto sia vigile la commissione per l' agricoltura e lo sviluppo rurale su tali temi. Prima di concludere desidero dire all' onorevole Savary che la discussione specifica sulle conseguenze delle tempeste che si sono abbattute nelle ultime settimane sulla Francia, l' Austria e la Germania in particolare è prevista per domani, così come la discussione con la mia collega, la signora Commissario de Palacio, sulle lezioni da trarre dalla marea nera che ha colpito le coste francesi. Con il suo permesso, onorevole Savary, mi riservo di esprimere la mia posizione su questo tema, la quale coincide ampiamente con la raccomandazione che lei ha formulato su quanto si può fare per lottare contro la marea nera nel contesto dell'obiettivo Ricordo che domani la Commissione approverà la carta delle zone riconosciute come obiettivo per la Francia, la Svezia, l' Austria e il Lussemburgo, che ci fornirà uno strumento di lavoro, in particolare per gran parte dei dipartimenti colpiti dalle tempeste. Ecco il motivo per cui dopo domani mi recherò in visita nei due dipartimenti francesi gravemente danneggiati dal maltempo. Concludendo ringrazio il Presidente per la sua comprensione e la relatrice per la qualità del lavoro suo e della sua commissione parlamentare e desidero anche dire che, a prescindere da qualche differenza di valutazione sul ruolo delle linee direttrici, - ne abbiamo discusso e ho cercato di chiarire il mio punto di vista - sono molto lieto del sostegno espresso da questo Parlamento a favore dell' elaborazione da parte della Commissione delle linee direttrici sottoposte agli Stati membri al fine di preparare i programmi nazionali. Ciò non può che confortare la concezione fondata sulle buone pratiche tratte dall' esperienza dei programmi per il periodo - Mi pare di buon auspicio per una valida cooperazione tra le nostre due Istituzioni, nel momento di avvio della programmazione per il -, una buona pratica di lavoro in comune, consolidata, onorevole Hatzidakis, dal rispetto del Codice di condotta che si impone alle nostre due Istituzioni e che a me sta particolarmente a cuore.   La discussione è chiusa. La votazione avrà luogo domani, alle  Situazione, sviluppo sociale ed economico delle regioni dell' Unione L' ordine del giorno reca la relazione dell' onorevole Berend, a nome della commissione per la politica regionale, i trasporti e il turismo, sulla sesta relazione periodica relativa alla situazione socioeconomica e allo sviluppo delle regioni dell' Unione europea - C-/ - /).   - Signor Presidente, signor Commissario Barnier, onorevoli colleghi, la sesta relazione periodica contiene una descrizione completa e dettagliata della situazione socioeconomica nelle regioni dell'Unione e delle loro tendenze di sviluppo. Essa rappresenta a mio parere una solida base per la formulazione delle priorità di politica strutturale a livello dell'Unione. Dalla relazione risulta che - in termini di prodotto interno lordo pro capite - si è registrato ed è tuttora in corso un processo di recupero da parte delle regioni più povere. Ciò è attribuibile in gran parte al contributo dei Fondi strutturali, anche se il divario fra le regioni più povere e quelle più ricche continua a essere considerevole. Il ricorso ai Fondi strutturali europei ha già consentito una maggiore omogeneità nelle condizioni di vita. La differenza nella media del PIL si è ridotta del per cento nell'arco di dieci anni. L'impatto - ovviamente in senso positivo - è stato particolarmente sensibile nei quattro paesi che beneficiano dei contributi alla coesione e anche nei cinque nuovi Länder tedeschi. Purtroppo tale andamento su scala europea è associato soprattutto a un aumento della produttività e solo in misura trascurabile all'aumento dell'occupazione. Per questa ragione chiediamo alla Commissione e agli Stati membri in futuro di valutare con la dovuta attenzione anche l'efficacia delle misure in termini di ricaduta occupazionale. Una parte cospicua dei trasferimenti sono stati e vengono tuttora destinati a investimenti di razionalizzazione e modernizzazione finalizzati a migliorare la produttività del lavoro. In tal modo, tuttavia, vengono smorzati gli effetti occupazionali della politica strutturale. Questo non vuole essere un apprezzamento, ma una semplice constatazione. Dalla relazione emerge che i divari regionali sul versante del mercato del lavoro si sono persino approfonditi. Nelle regioni più fortemente colpite la disoccupazione raggiunge attualmente il percento. Dieci anni fa era del percento inferiore, pari cioè al percento. Nelle regioni meno colpite si registra oggi un tasso medio di disoccupazione del , percento con un aumento pari soltanto all', percento rispetto a dieci anni fa, quando si attestava al , percento. La relazione indica che il percento della disoccupazione è di tipo strutturale. Pertanto - e questa è una conclusione alla quale si perviene proprio leggendo il documento - è necessario porre al centro della politica strutturale la promozione della competitività del settore manifatturiero e il potenziamento delle infrastrutture economiche. In questo caso l'ordine di successione corrisponde a un ordine di priorità. A tale proposito va senz'altro fatta rilevare la necessità di misure di aggiornamento e riqualificazione professionale. Inoltre occorre attribuire maggiore attenzione al rafforzamento dell'imprenditorialità nelle piccole e medie imprese, potenziando i servizi a favore delle PMI. Un'ulteriore conclusione che si può trarre dalla relazione è che in vista di un efficiente utilizzo delle risorse occorre conciliare le misure di sostegno con i vari programmi di assistenza a favore del settore privato e delle imprese in fase di avviamento. Si tratta di un aspetto a mio avviso estremamente importante. Nella presente relazione si richiama altresì l'attenzione della Commissione sulla necessità di migliorare le basi giuridiche per la cooperazione fra le regioni degli Stati membri e i paesi candidati all'adesione, sottolineando in particolare l'esigenza di consolidamento di bilancio quale presupposto per il successo dell'Unione economica e monetaria e per l'ampliamento a est. Sollecitiamo infine gli Stati membri che ancora non hanno presentato un elenco completo delle regioni da finanziare a farlo quanto prima e chiediamo ovviamente alla Commissione di esaminare senza indugio e alla luce dei risultati della sesta relazione periodica i programmi operativi delle regioni per il nuovo periodo di finanziamento nonché a fare tutto il possibile per consentire un inizio puntuale di detto periodo anche a livello locale.  Signor Presidente, signor Commissario, onorevoli colleghi, la sesta relazione periodica sulla situazione e lo sviluppo sociale e economico delle regioni dell' Unione europea segna un passaggio importante nell' analisi dei dati regionali e mette in rilievo i progressi realizzati in tale campo dopo la pubblicazione della quinta relazione periodica. Tuttavia, ritengo che parlare di una vera convergenza dello sviluppo regionale medio in Europa offra un' immagine un po' monca della realtà, e purtroppo è proprio questo il messaggio trasmesso dalla stampa e proclamato in taluni discorsi. La relazione della Commissione relativizza ampiamente tale constatazione, soprattutto quando illustra la situazione socioeconomica di talune regioni dell' Unione che mi stanno particolarmente a cuore: mi riferisco ai dipartimenti francesi d' oltremare e più in generale alle regioni ultraperiferiche. Mi rallegro dunque che la commissione per la politica regionale, i trasporti e il turismo abbia approvato un mio emendamento che invita la Commissione a riservare un capitolo speciale della prossima relazione al tema della coesione nelle regioni periferiche e, più specificamente, all' analisi dell' impatto delle misure che saranno approvate prossimamente in conformità al nuovo articolo , paragrafo , del Trattato di Amsterdam. Concludendo, mi pare che la sesta relazione periodica offra argomentazioni interessanti nell' ottica di un reale progetto di sviluppo sostenibile ed equilibrato del territorio europeo, segnatamente sottolineando l' importanza del legame tra centro e periferia dell' Europa. Anche se la Commissione esita ancora a esprimersi in termini troppo espliciti, la relazione periodica dimostra quanto sia urgente promuovere uno sviluppo policentrico dello spazio comunitario tramite le politiche strutturali dell' Unione e nel contesto dell' iniziativa lanciata dal sistema dei conti nazionali e regionali.  Signor Presidente, il gruppo del Partito del socialismo europeo di questo Parlamento è d' accordo con la relazione appena presentata dall' onorevole Berend e si congratula con l' autore, sia per la qualità delle conclusioni che per la sua flessibilità, che ha permesso di accogliere in sede di commissione emendamenti provenienti dai vari gruppi. E' bene ricordare che attualmente la competitività globale dell' Unione europea è pari all' percento di quella degli Stati Uniti d' America e che questo dato migliorerà solo se migliora quello delle nostre unità competitive, ovvero le regioni, e ciò in un momento in cui l' evoluzione tecnologica, la globalizzazione economica e i nostri problemi, l' ampliamento e la moneta unica, richiedono alle regioni, ma anche alle imprese e agli individui, un maggior sforzo competitivo. La sesta relazione della Commissione europea presenta conclusioni molto preziose. Ne riassumo due, già ricordate dal relatore, una positiva e l' altra negativa. La prima è che sono stati conseguiti progressi rilevanti nella coesione territoriale e sociale in tutto il territorio dell' Unione e che i Fondi comunitari sono stati un fattore importante, anche se non decisivo, nella diminuzione delle disuguaglianze regionali. Quella negativa è che questo grande sforzo è stato più efficace nell' avvicinare il PIL e la produttività delle regioni europee piuttosto che i livelli di occupazione. Quindi è necessario vincolare maggiormente il finanziamento strutturale alla creazione di posti di lavoro. E' il primo ordine, signor Commissario, per il prossimo periodo. Pertanto, signor Presidente, invito gli illustri colleghi ad approvare la relazione e chiedo alla Commissione, come hanno fatto altri colleghi, di tenere ben presenti le conclusioni del suo sesto rapporto periodico per la programmazione del periodo -  Signor Presidente, signor Commissario, onorevoli colleghi, desidererei prima di tutto ringraziare il relatore per l'eccellente lavoro svolto e per aver tenuto in considerazione gli emendamenti presentati durante il dibattito in commissione. La sesta relazione periodica fornisce la base necessaria per valutare il raggiungimento degli obiettivi della politica regionale dell'Unione europea. La relazione indica che, nonostante le misure adottate, la crescita continua a essere disuguale. Le regioni dell'Europa centrale sono teatro di una crescita estremamente rapida. I centri più sviluppati crescono a un ritmo nettamente superiore rispetto alla media europea, mentre alcune regioni dell'Europa meridionale e settentrionale continuano a segnare il passo. Adesso sarebbe importante analizzare a fondo le cause di questo fenomeno e i motivi per cui la politica regionale non sia in grado di produrre ovunque i risultati sperati. E' colpa della burocrazia o del fatto che le differenze regionali, le lunghe distanze, il clima troppo caldo o troppo freddo, la densità di popolazione e le condizioni di vita non sono state tenute sufficientemente in considerazione? Come può l'Unione affrontare la sfida della globalizzazione, assicurando che anche le regioni meno sviluppate possano rimanere al passo con questo tipo di evoluzione? Sarebbe importante analizzare quali impatti avrà l'ampliamento dell'Unione europea e lo sviluppo delle regioni più periferiche dell'UE. Gli Stati membri devono inoltre ricordare quali sono le loro responsabilità. Alcuni di loro hanno violato il principio di sviluppo e ridotto i fondi regionali, nonostante l'aumento dei finanziamenti provenienti dall'Unione europea. Ciò ha inciso negativamente sui risultati della politica regionale. In futuro sarà necessario identificare indicatori che ci consentano di sviluppare tempestivamente gli interventi necessari nelle regioni più bisognose. Per esempio, il crescente flusso migratorio non è stato tenuto sufficientemente in considerazione. Anche in questo caso sarebbe necessario sottolineare l'importanza del contributo delle piccole e medie imprese come motore per promuovere l'occupazione e lo sviluppo locale. Un altro punto estremamente importante è quello legato alle tecnologie d'avanguardia che dovrebbero essere messe a disposizione anche delle imprese operanti nelle regioni meno sviluppate. Il nostro gruppo appoggia l'approvazione di questa relazione.  Signor Presidente, signor Commissario, onorevoli colleghi, finora la politica regionale della Comunità europea non è riuscita a tenere conto in modo tangibile le differenze di reddito per abitante. La situazione è grave al punto che oggi anche nell' Unione europea è evidente il nesso fra disoccupazione e povertà, come si desume dal fatto molto preoccupante che la disoccupazione raggiunge in media il , percento nelle regioni più colpite da questo problema, che coincidono con le zone povere, mentre nelle regioni che corrispondono alle zone ricche la disoccupazione è di appena il percento. A fronte di questa situazione, nella relazione sottoposta all' approvazione del Parlamento occorre indicare chiaramente la necessità di misure destinate inequivocabilmente a combattere la povertà relativa e la disoccupazione. Misure volte a tal fine come l' applicazione appropriata dei Fondi strutturali, spesso spesi male, con politiche statali centralizzate, ammodernamento delle telecomunicazioni e delle comunicazioni, inserendo specialmente le regioni meno sviluppate nelle reti ferroviarie transeuropee in vista del , rispetto e sviluppo delle risorse e delle capacità agricole e della pesca di quei paesi, spesso colpiti dalle politiche stesse di un' Unione europea indifferente e promozione di politiche attive volte alla creazione di posti di lavoro, preferibilmente per le donne e i giovani. Unicamente applicando con determinazione misure di questo tipo sarà possibile ovviare alla sperequazione sociale e territoriale che non è esito storico di inevitabili pecche, bensì di emarginazione e di politiche economiche dalle ricadute negative.  Signor Presidente, signor Commissario, la presente relazione del collega, onorevole Berend, si attiene esattamente alla strategia adottata dalla Commissione europea, dando l'assoluta priorità all'aspetto dell'aumento della competitività. Vengono invece citati solo marginalmente gli obiettivi di più ampia portata dei Fondi strutturali, quali l'incremento dell'occupazione, il miglioramento delle pari opportunità, la maggiore sostenibilità dell'occupazione e dello sviluppo. Ritengo che una tale impostazione sia ingiustificata e chiedo che nella sesta relazione periodica si tengano in maggiore considerazione i punti summenzionati. Ciò non significa che non veda la necessità di rafforzare la competitività, tanto più che io stesso sono un imprenditore che opera in una regione dell'obiettivo , ossia nel Brandeburgo, in Germania, e conosco perfettamente le preoccupazioni e i bisogni delle piccole e medie imprese. Nelle regioni comprese nell'obiettivo è assolutamente necessario introdurre parallelamente misure a termine volte a promuovere la creazione di posti di lavoro, programmi speciali a favore dell'imprenditorialità giovanile e iniziative di sostegno all'avvio di attività in proprio. Tali settori vengono sovvenzionati attraverso interventi appropriati previsti nel quadro dei Fondi strutturali dell'Unione europea. Il solo sostegno alla competitività delle imprese non può consentire di raggiungere l'auspicata coesione fra sviluppo economico e sviluppo sociale, visto che nelle regioni comprese nell'obiettivo mancano le basi per una ripresa economica autonoma. Lo sviluppo economico, da solo, non contribuisce a ridurre la disoccupazione, come dimostra il fatto che occorre almeno il percento di aumento del prodotto nazionale lordo per creare ulteriori posti di lavoro. Concentrandosi esclusivamente sulla politica economica orientata alla domanda e all'offerta non è possibile raggiungere i risultati auspicati. E anche nel caso lo si faccia, si devono effettuare cospicui investimenti di potenziamento e meno investimenti di razionalizzazione. Ciò va assolutamente associato a una politica economica orientata alla domanda per poter avere la possibilità di migliorare la situazione in queste regioni. Le situazioni nelle varie regioni sono alquanto diverse e ciò significa che occorre attuare una serie di misure di accompagnamento per poter intervenire in qualche modo. Sono necessari, per esempio, interventi nei settori della formazione professionale, della formazione permanente, del reinserimento dei lavoratori espulsi dal processo produttivo, dell'organizzazione flessibile dell'orario di lavoro e dei tipi di orario di lavoro, per poter conciliare molto meglio gli aspetti personali e sociali e poter favorire nuovamente l'accesso al mercato del lavoro delle donne.  Signor Presidente, i miei complimenti al relatore per la sua approfondita relazione. Obiettivo principale dei Fondi strutturali è rafforzare la coesione sociale ed economica fra le regioni dell'Unione europea. Stimolando gli investimenti più disparati, l'Unione tenta di realizzare l'aumento del PIL per abitante e di far crescere l'occupazione. Dalla sesta relazione periodica sulle regioni si può desumere, con una certa cautela, che i suddetti incentivi non sempre sortiscono l'effetto sperato. Gli sforzi volti all'aumento del PIL per abitante nelle regioni dell'obiettivo non sempre generano tale aumento. Non si può certo dire che sia un risultato soddisfacente, dato che il periodo di riferimento, quantomeno negli ultimi anni, è stato caratterizzato da una ripresa economica. Come sottolinea il relatore, nemmeno le misure strutturali volte al potenziamento dell'occupazione hanno dato effetti degni di nota. Per tale motivo una certa riluttanza nei confronti dell'efficacia degli aiuti comunitari è più che giustificata. Seri dubbi sorgono altresì dalla constatazione che a volte le differenze fra le regioni all'interno degli Stati membri addirittura aumentano. Signor Presidente, a questo punto mi sembra logico e necessario concentrare tutta l'attenzione sulle autorità sia nazionali che regionali, sicuramente se parliamo di promozione dell'occupazione, dato che in ultima analisi sono loro che conoscono meglio la situazione delle regioni che rientrano nelle loro competenze. Il rendimento si può aumentare dando alle autorità nazionali o regionali la possibilità di sviluppare piani su misura per le regioni interessate, e concedendo, se del caso, sostegno finanziario. Del resto il nostro obiettivo è proprio aumentare il rendimento degli sforzi compiuti. Pertanto concordo con piacere con l'idea che la Commissione lasci agli Stati membri e alle regioni l'elaborazione pratica e l'attuazione delle misure. Sempre in questo contesto, potrebbe essere sensato dare maggiori competenze agli Stati membri anche in materia di sostegno finanziario alle regioni. Spostando l'accento dei criteri dalle regioni agli Stati membri possiamo evitare in futuro svariati problemi. Infine desidero attirare l'attenzione sulla posizione dei paesi dell'Europa centrale e orientale. La relazione illustra che in generale tali paesi sono in grave ritardo rispetto agli Stati membri dell'Unione, soprattutto per quanto attiene al PIL per abitante. In vista della prossima adesione di un gran numero di tali paesi, è urgente rivedere l'attuale politica strutturale. Mi associo dunque all'appello lanciato da altri colleghi, e invito la Commissione a presentare con celerità proposte di riforma.  Signor Presidente, onorevoli colleghi, signor Commissario, da un esame approfondito della relazione in discussione si giunge indubbiamente alla conclusione che gli obiettivi prefissati di politica strutturale sono stati raggiunti solo in parte. Infatti le disparità fra le regioni sono aumentate, più che essersi ridotte, e fra gli Stati membri si registra una certa omogeneità da questo punto di vista. Anche il numero dei disoccupati nelle regioni maggiormente colpite è calato solo in misura irrisoria e in alcuni casi è persino aumentato. Mi chiedo dunque da che cosa dipenda l'inefficienza nell'utilizzo delle risorse dei Fondi strutturali. Anche il sommarsi di finanziamenti provenienti dal Fondo di coesione e dai Fondi strutturali non ha consentito di ottenere i risultati sperati in tutte le regioni e in tutti i paesi. Poiché l'obiettivo dichiarato di tutti i politici europei è ridurre la disoccupazione, occorre chiedersi criticamente se la politica perseguita attualmente sia quella giusta o se non sia più opportuno rafforzare la competitività delle regioni attraverso misure adeguate, quali la promozione del settore della ricerca e sviluppo, il miglioramento delle infrastrutture e l'innalzamento del livello di formazione. I presupposti per assicurare condizioni favorevoli allo sviluppo economico sono serie riforme strutturali e una politica fiscale che incentivi la concorrenza. Se vogliamo evitare che ci venga rimproverato di perseguire una politica strutturale dai costi elevati e che non riesce ad avere effetti durevoli sulla situazione occupazionale, occorre rivedere le misure finora adottate. La politica strutturale dell'Unione avrà successo soltanto a condizione che si riesca a creare un numero sufficiente di posti di lavoro e che la quota di disoccupati si riduca in misura significativa.  Signor Presidente, signor Commissario, onorevoli colleghi, ringrazio il relatore per l'importante lavoro svolto; ritengo infatti che proprio attraverso il miglioramento della situazione socioeconomica i cittadini europei possano valutare i risultati del nostro operato. Questo tema, che influisce sulla loro vita quotidiana, ha un'importanza chiave ai fini della credibilità dell'Unione europea. Si deve ammettere che l'Unione europea ha già sostenuto - oserei dire mirabilmente - lo sviluppo dei paesi più poveri. Penso, per esempio, a com'erano il Portogallo e la Grecia quando ho gareggiato lì per la prima volta venticinque anni fa. In francese si direbbe "coup de chapeau" , cioè tanto di cappello all'UE. Se è vero che l'Unione europea merita tutto il nostro apprezzamento in seno a una stessa nazione, le differenze tra le regioni più povere e quelle più ricche rimangono abissali. Quali sono le conseguenze? La gente reagisce andando a guadagnarsi il pane altrove. In questo modo, siamo costretti a costruire ancora una volta nel medesimo Stato, scuole, ospedali e tutte le infrastrutture per le stesse persone. Ciò è estremamente costoso e causa problemi sociali molto gravi. Molti sarebbero disposti a vivere nelle regioni d'origine, se si desse loro la possibilità di farlo e se ci fosse il lavoro. Il nostro compito è quello di offrire loro tale possibilità. Questo è l'impegno morale non solo dell'Unione europea ma di tutti noi. La soluzione, ritengo, sia quella di incentivare maggiormente l'imprenditorialità. Per imprenditorialità non intendo solo la proprietà di un'azienda, ma anche un modo di essere, quel desiderio di avanzare nella vita a prescindere dal fatto che a nutrirlo sia un lavoratore subordinato, un imprenditore o un dipendente pubblico. Come dovrebbe essere una società equa? Dovrebbe essere in grado di offrire la possibilità di avanzare anche a coloro i quali provengono da condizioni più umili, in modo da permettere loro di offrire ai loro figli una vita migliore. In questo modo anche le regioni possono svilupparsi positivamente, poiché le persone cercano di avanzare e di lavorare se hanno la possibilità di farlo. Infine desidererei aggiungere che, forse, dovremmo imparare un po' di più dall'America, dove l' operosità non è mai passata di moda e dove il successo è indice di capacità e non motivo di invidia, come spesso accade da noi, in Europa.  Signor Presidente, signor Commissario, onorevoli colleghi, avendo a disposizione solo una manciata di secondi andrò dritto all' essenziale. Innanzi tutto una constatazione: i frutti della crescita non sono equamente distribuiti all' interno dell' Unione, esempio ne siano le regioni ultraperiferiche, tuttora duramente colpite da una disoccupazione che raggiunge livelli drammatici. Nell' isola della Riunione, per esempio, il tasso di disoccupazione è del percento. Non si tratta, però, di una situazione congiunturale, bensì strutturale: sono la nostra distanza geografica, la nostra insularità, in una parola, la personalità che ci è propria a determinare tale situazione. Per farvi fronte l' articolo , paragrafo del Trattato di Amsterdam ha previsto il principio di un trattamento specifico e derogatorio, che occorre ora tradurre in atti concreti. Il documento della Commissione, annunciato per dicembre , è stato dapprima rinviato a gennaio, poi a febbraio e le prime riflessioni non mi inducono certo all' ottimismo. Lancio quindi un appello solenne al Consiglio e alla Commissione: in materia di fiscalità, aiuti di Stato, Fondi strutturali, difesa delle produzioni tradizionali è urgente delineare misure concrete, audaci e ambiziose, senza le quali la convergenza e la coesione resteranno, purtroppo per noi, solo lettera morta, con il rischio che la politica strutturale nelle nostre regioni, nonostante i finanziamenti cospicui, si traduca in un fiasco.  Signor Presidente, come hanno fatto tutti gli oratori vorrei a mia volta ringraziare l' onorevole Berend e congratularmi con lui per la qualità del lavoro svolto. Come per la relazione precedente, l' analisi estremamente competente e precisa, le raccomandazioni suggerite e le osservazioni degli onorevoli parlamentari saranno utili alla Commissione e in particolare al Commissario responsabile per la politica regionale, ai fini della programmazione degli stanziamenti per il - Mi sia consentita qualche osservazione, prima di tutto sul giudizio formulato dal relatore sulla sesta relazione periodica. Il relatore ne sottolinea la qualità e scrive altresì, se non vado errato, che la sesta relazione rappresenta un deciso miglioramento rispetto alle relazioni precedenti. A nome di tutti i funzionari della Commissione e del mio predecessore, la Commissario Wulf-Mathies, mi preme dire che siamo molto sensibili a questo apprezzamento espresso dall' Aula e dal relatore stesso. E' un fatto, onorevole Berend, che la Commissione teneva particolarmente a che la sesta relazione periodica consentisse di rilevare un impegno, un salto di qualità nell' analisi che propone. Mi riferisco in particolare al contenuto del capitolo della relazione, dove la Commissione esamina in modo più approfondito le definizioni economiche di competitività regionale e cerca di analizzare in che misura tale competitività può essere promossa, migliorata, influenzata dai fattori che alcuni onorevoli parlamentari, dall' onorevole Markov poc' anzi, alla onorevole Raschhofer hanno sottolineato con tanto fervore. Mi riferisco alla ricerca e allo sviluppo tecnologico, alla dotazione e alla qualità delle infrastrutture, al potenziale delle risorse umane, alle piccole e medie imprese, agli investimenti stranieri diretti. Questo per quanto attiene alla qualità. Onorevole Berend, non intendo soffermarmi troppo a lungo sui punti generali sui quali il Parlamento ha già indicato il proprio accordo, mi limito a citarli telegraficamente: in primo luogo l' utilità delle conclusioni della relazione ai fini della fissazione delle priorità per la nuova politica regionale, in particolare nel contesto del negoziato sui documenti di programmazione con gli Stati membri. Secondo, il partenariato, sui cui hanno insistito molti onorevoli parlamentari, il ruolo delle autorità locali e regionali, del settore privato, delle parti sociali, del settore associativo e degli enti locali promotori. Sul tema del partenariato sarò particolarmente vigile rispetto alla corretta applicazione delle disposizioni del regolamento generale sui Fondi strutturali. Terzo punto, la necessità di promuovere la valenza occupazionale della crescita, anche se so bene, l' onorevole Van Dam lo ha appena ricordato, che la responsabilità primaria spetta agli Stati membri e che quando si parla della responsabilità degli Stati membri oppure dell' utilità e dell' efficacia di questa politica regionale, occorre ovviamente tenere conto del periodo in cui ci troviamo. L' onorevole Fruteau ha appena dichiarato che i frutti della crescita non sono equamente ripartiti. Ma per cominciare, onorevole parlamentare, la crescita deve esserci e non ci si deve trovare globalmente in una fase di stagnazione o di recessione, come è avvenuto in passato. Mi ribatterete che la crescita o la penuria non valgono per tutti e sono pienamente d' accordo con tali analisi. Nei periodi di crescita occorre ripartirla in modo ottimale, ma ciò che è ancora più difficile e che tocca con gravità ancora maggiore le regioni sfavorite a causa della loro distanza, cioè le regioni ultraperiferiche o insulari, è l' assenza di crescita che ha caratterizzato globalmente i due ultimi decenni. Quarto punto, su cui ha insistito or ora la onorevole Hedkvist Petersen: la promozione di una politica di pari opportunità per le donne e per i giovani. Quinto aspetto, l' importanza e il ruolo delle piccole e medie imprese, l' onorevole Vatanen lo ha appena sottolineato con grande fervore. Infine, gli effetti positivi sulle amministrazioni nazionali del sistema di gestione dei Fondi strutturali, la motivazione dei funzionari nella gestione di tali Fondi, anche se un po' complicata, e l' importanza di migliorare nuovamente le procedure di valutazione, di seguito e di controllo della Commissione. Al riguardo, informo il Parlamento europeo che è mia intenzione organizzare verso la metà del un seminario con le autorità nazionali e regionali sul tema della valutazione delle procedure di scambio delle buone pratiche nella gestione dei Fondi strutturali. Desidero soffermarmi su alcuni punti specifici. Onorevole Berend, lei ha auspicato che la divisione in zone sia applicata quanto prima. Siamo alla fine di questo processo di mappatura: domani la Commissione adotterà una decisione relativamente a quattro nuovi paesi, e molto presto, spero, sarà la volta dell' Italia. Su tale punto può dunque ritenersi soddisfatto poiché tutti i paesi interessati dall' obiettivo avranno l' elenco delle proprie zone. In merito all' economia sommersa, cui si fa cenno nella sua relazione, so perfettamente che l' analisi e la produzione di statistiche in materia si basa sull' affidabilità dei dati e come ha ricordato l' onorevole Cocilovo, l' affidabilità dei dati è un problema. In una certa misura tali dati sono ripresi nelle statistiche sul PIL, nelle inchieste sulla forza lavoro e mi preme comunque mettere in rilievo l' impegno presente e futuro di Eurostat per migliorare la qualità delle statistiche. Onorevole Berend, lei ha evocato, al pari dell' onorevole Aparicio Sánchez, la mancata riforma del settore della pesca. Su tale punto che mi interessa personalmente, ricordo che le dimensioni limitate del settore - il che non significa affatto che esso sia trascurabile - e la sua concentrazione in un ristretto numero di regioni non facilita l' analisi a livello regionale. L' analisi per settore fa capo piuttosto alla pratica e alla competenza della Direzione generale pesca guidata dal mio collega Fischler. Tuttavia tengo ad assicurarvi che la Commissione si sforzerà di includere tale analisi nella seconda relazione sulla coesione, che senza dubbio si presterà meglio a tali preoccupazioni. Molti di voi hanno citato punti che andrebbero inseriti nella seconda relazione sulla coesione e lo stesso relatore si è soffermato su alcuni di essi. Mi preme rassicurarvi che la fusione delle relazioni periodiche con la relazione sulla coesione non dovrebbe comportare una perdita di informazioni né una perdita di interesse per il contenuto della relazione sulla coesione che, per me, onorevole Berend, è uno strumento estremamente importante, non soltanto per rendere conto di quanto si fa in modo trasparente e rigoroso, ma anche per esaminare e valutare i futuri orientamenti, nonché per stimolare un dibattito pubblico con i cittadini e anche con i rappresentanti eletti, quali voi siete, sulla politica regionale e su quella che un giorno potrebbe essere una politica europea di gestione del territorio. Comunque sia ho preso atto dell' auspicio da voi formulato di includere nella relazione i seguenti punti: la definizione, la raccolta e l' analisi di indicatori rappresentativi per la regione e per tutti i paesi dell' Europa centrale e orientale; un capitolo sulle isole e sulle regioni ultraperiferiche che molti di voi hanno richiamato, in particolare la onorevole Sudre e l' onorevole Fruteau; le analisi relative alla competitività delle regioni dei paesi dell' Europa centrale e orientale - la grande sfida per noi, per voi e per la Commissione nei prossimi anni - e infine gli aspetti transfrontalieri. Su tali punti mi sforzerò di attenermi alle vostre raccomandazioni. Infine vorrei formulare alcune conclusioni politiche che vi sono ben note, ma delle quali vorrei richiamare gli elementi principali. Onorevoli parlamentari, abbiamo realizzato progressi significativi sulla strada della convergenza reale per i quattro Stati membri della coesione ma anche, onorevole Pohjamo, e lo dico in tutta franchezza, per le regioni dell' obiettivo che hanno recuperato i ritardi nello sviluppo soprattutto per le infrastrutture. Questa è la prima osservazione politica. Secondo punto politico: i Fondi strutturali hanno apportato e continueranno ad apportare un contributo significativo al processo di ravvicinamento. Tutti i modelli macroeconomici sui quali lavoriamo indicano, per lo scorso decennio, che più di un terzo della convergenza ottenuta nelle regioni in ritardo di sviluppo non avrebbe avuto luogo senza i Fondi strutturali. Detto questo ho preso nota che, per quanto riguarda le regioni ultraperiferiche, la onorevole Sudre, l' onorevole Fruteau oppure ancora l' onorevole Nogueira Román ritengono che rimanga ancora molto da fare - e questo è il mio terzo punto - sul piano di un maggior apporto in termini occupazionali della ripresa, della lotta contro l' esclusione sociale, particolarmente grave e intollerabile in molte nostre regioni, dell' integrazione delle donne e dei giovani sul mercato del lavoro. Quarto aspetto politico: l' ampliamento dell' Unione, il grande progetto politico e umanista degli anni futuri per le nostre istituzioni, la più grande sfida alla politica di coesione in Europa, un punto sul quale ha insistito l' onorevole Van Dam. Mi preme affermare che grazie a Berlino e agli altri strumenti finanziari disponibili si profila fin d' ora una politica di coesione per i primi paesi che aderiranno. Mi riferisco in particolare allo strumento strutturale di preadesione della cui attuazione sarò responsabile nelle prossime settimane. Onorevoli parlamentari, come vedete, abbiamo appena lanciato la nuova programmazione che già ci troviamo insieme a formulare una riflessione sull' impatto dell' ampliamento dell' Unione sulla nostra politica strutturale. La sesta relazione periodica sulla quale, onorevole Berend, lei ha formulato un giudizio ampiamente positivo, costituisce per noi e per me una buona base di riflessione. La ringrazio sinceramente per il suo contributo alla riflessione sui futuri orientamenti e anche per la buona applicazione delle linee direttrici per il periodo -  Approvazione del processo verbale della seduta precedente Il processo verbale della precedente seduta è stato distribuito. Ci sono obiezioni?  Signor Presidente, in risposta all' invito rivoltomi ieri pomeriggio dalla Presidente del Parlamento, intervengo a nome del mio gruppo in merito al punto del verbale della seduta di ieri relativo alla fissazione dell' ordine dei lavori. Innanzi tutto ritengo che la questione sollevata ieri dal presidente del gruppo socialista riguardo al reinserimento, nell' ordine del giorno, della discussione con il presidente della Commissione sugli obiettivi strategici per i prossimi cinque anni fosse tanto importante per gli altri deputati che avevano chiesto di intervenire brevemente, che la loro richiesta avrebbe potuto essere accolta. Mi preme precisare questa mia convinzione anche se, con tutto il rispetto, mi trovavo in disaccordo con la mozione del presidente del gruppo socialista e ho votato contro. La mia seconda osservazione - che avrei desiderato formulare ieri prima del voto - è che il Parlamento, come altri onorevoli colleghi hanno ricordato ieri, può operare in modo davvero efficace solo se lavora in stretta cooperazione e sinergia con la Commissione europea. Dovremmo avere anche l' umiltà di ammettere che se avessimo voluto una discussione strategica corredata non soltanto da una presentazione e da un chiarimento da parte del Presidente della Commissione, ma altrettanto da un programma quinquennale, avremmo dovuto organizzarci in dettaglio prima - e non attendere sino alla settimana precedente la discussione in Aula -, in modo da poter dibattere e riferire per tempo alla Commissione i nostri desiderata. Vorrei che traessimo un insegnamento da questa esperienza: ogni qualvolta in futuro saranno messe all' ordine del giorno discussioni di grande importanza tra Parlamento e Commissione europea, tutti i dettagli in merito alle nostre reciproche aspettative dovrebbero essere chiariti almeno con un buon mese di anticipo, innanzi tutto tra i gruppi politici di questo Parlamento e poi tra il Parlamento e la Commissione, per non trovarci all' ultimo momento nella spiacevole posizione di causare inutilmente uno strappo nelle relazioni istituzionali. Dopo aver dato una scorsa agli articoli pubblicati dalla stampa venerdì scorso, mi pare di poter dire che la Commissione, nella persona del suo Presidente, abbia dato prova di moderazione encomiabile nel commentare i fatti e lo apprezzo immensamente. Spero che impareremo la lezione ed eviteremo di ripetere una simile esperienza basata, a mio avviso, su un' errata interpretazione delle aspettative, piuttosto che sulla malafede da parte di una delle due Istituzioni. Non credo che sia il caso di drammatizzare.  Grazie, onorevole Cox. Capisco quello che intende dire, ne abbiamo preso atto.  Signor Presidente, a proposito del punto del processo verbale di ieri sulla fissazione dell' ordine dei lavori: ieri avevamo deciso di iscrivere la relazione Bourlanges all' ordine del giorno della seduta odierna. Tuttavia tale punto è stato ritirato dall' ordine del giorno della commissione per i bilanci di ieri sera e pertanto non è stato né discusso né votato. Dovrebbe essere altrettanto stralciato dall' ordine del giorno di oggi.  Onorevole Wynn, è logico. La relazione è tolta dall' ordine del giorno.  Signor Presidente, in riferimento all' intervento della onorevole Lynne ieri sulle condizioni di sicurezza e igiene in questo edificio, suppongo che si riferisse alle tubature dell' impianto igienico del º piano della torre, che emanano un odore insopportabile. Occorre intervenire, poiché evidentemente c' è un qualche problema grave. Non vorrei tenere uno sproloquio sulla questione degli immobili, ma il problema è serio.  Onorevole Ahern, ne abbiamo preso atto. Vorrei pregarla di comunicare ai Questori questo caso specifico riguardante l'aerazione di un certo piano, perché sono loro ad avere competenza in materia. Noi comunque lo comunicheremo anche ai nostri servizi. Grazie.  Riforma della politica europea di concorrenza L' ordine del giorno reca, in discussione congiunta, le seguenti relazioni: A-/, presentata dall' onorevole von Wogau a nome della commissione per i problemi economici e monetari, sul Libro bianco della Commissione sulla modernizzazione delle norme per l' applicazione degli articoli e del Trattato CE - C-/ - /); A-/, presentata dall' onorevole Rapkay a nome della commissione per i problemi economici e monetari, sulla XXVIII relazione della Commissione sulla politica della concorrenza - C-/ - /); A-/, presentata dall' onorevole Jonckheer a nome della commissione per i problemi economici e monetari, sul settimo censimento degli aiuti di stato nell'Unione europea nel settore manifatturiero e in taluni altri settori - C-/ - /); A-/, presentata dall' onorevole Langen a nome della commissione per i problemi economici e monetari, sulla relazione della Commissione sull' applicazione nel della decisione n. //CECA del dicembre che istituisce regole comunitarie per gli aiuti alla siderurgia - C-/ - /).  . Signor Presidente, signore e signori, onorevoli colleghi, con il Libro bianco sulla modernizzazione delle norme di concorrenza europee la Commissione ha suscitato un intenso e vivace dibattito negli ambienti coinvolti. Le reazioni degli esperti e degli interessati spaziano dal rifiuto totale fino al sostegno senza riserve. Ebbene, quali sono i contenuti di questo Libro bianco? L'attuale sistema delle norme di concorrenza europee è stato istituito agli albori della Comunità. Nella situazione di allora questo sistema, basato su una procedura centrale di notifica e autorizzazione, era certamente adeguato e ha contribuito notevolmente all'instaurarsi di una cultura europea della concorrenza. Nei quarant'anni successivi alla sua istituzione, peraltro, il contesto è radicalmente cambiato. La Comunità dei è diventata una Comunità a , ed è previsto un ulteriore ampliamento a membri. Il sistema invece è rimasto quasi invariato. È pertanto urgentemente necessaria una riforma, cosa che nessuno contesta nell'ambito della discussione. Alcune voci critiche peraltro sostengono che le proposte della Commissione siano troppo ardite. La Commissione intende abolire il sistema di notifica e autorizzazione sostituendolo con un rafforzamento del ruolo delle autorità e dei giudici nazionali nell'applicazione delle norme di concorrenza. In altri termini si tratta di passare dal sistema dell' autorizzazione al sistema dell' eccezione legale. Il principio del divieto - e questo è importante - viene invece mantenuto. In linea di massima ritengo che quando un'autorità, cui si rimprovera di propendere verso un eccesso di burocratismo e centralismo, avanza una proposta per eliminare la burocrazia e per decentrare, quella proposta andrebbe quantomeno vagliata seriamente. La proposta della Commissione verte soltanto sugli accordi restrittivi della concorrenza stipulati fra imprese e sugli abusi di posizione dominante. La notifica resta però obbligatoria in caso di aiuti di stato e di concentrazioni di imprese. La commissione per i problemi economici e monetari ha sostanzialmente accolto queste proposte della Commissione con un solo voto contrario e due astensioni. Tuttavia sarà possibile dare un giudizio definitivo soltanto quando saranno rese pubbliche le proposte legislative che ci si attende dalla Commissione. Anche se fondamentalmente approvo le proposte della Commissione, c'è una serie di punti che richiedono migliorie o perlomeno un chiarimento. Desidero illustrare brevemente alcuni di questi punti. Molti critici del Libro bianco sostengono che il decentramento pregiudichi la coerenza dell'applicazione della legge nella Comunità. Le autorità e, soprattutto, i giudici nazionali non sarebbero infatti ancora in grado di assolvere il ruolo che la Commissione assegna loro nell'applicazione delle norme di concorrenza. Da un lato, nel corso degli ultimi decenni le autorità antitrust nazionali hanno raccolto sufficiente esperienza nell'applicazione delle norme di concorrenza. Dall'altro, i giudici nazionali hanno competenza ad applicare gli articoli , paragrafo , e già in base alla giurisprudenza attuale. Ciò nondimeno resta molto importante che la Commissione affianchi le autorità e i giudici nazionali con le esenzioni di gruppo, le linee direttrici e le notifiche. Inoltre, occorre rafforzare la collaborazione fra autorità nazionali e Commissione nonché quella reciproca fra autorità nazionali. Per quanto attiene alla competenza dei giudici nazionali, nella presente relazione proponiamo di prevedere istanze specializzate nei procedimenti in materia di concorrenza, come già si fa con successo in alcuni Stati membri. Da parte imprenditoriale si teme una perdita di sicurezza giuridica. Per ovviare a quest' eventualità, alle imprese andrebbe lasciata in determinati casi la possibilità di una chiarificazione preliminare da parte della Commissione. Si tratta soltanto di alcuni aspetti, per quanto centrali, da tenere presenti volendo aggiornare le norme europee sulla concorrenza, del resto siamo ancora agli inizi della procedura. La discussione continuerà, fino a quando si giungerà a proposte di legge concrete. Il Libro bianco ci ha peraltro portato, e di ciò sono convinto, sulla strada giusta. Nel corso degli ultimi decenni si è formata una cultura della concorrenza europea. Il decentramento proposto dalla Commissione corrisponde al principio della sussidiarietà, nel frattempo sancito anche dal Trattato. Ciò determina una maggiore applicazione delle norme di concorrenza europee sul piano nazionale e regionale, creando anche la possibilità di ampliare la base della cultura della concorrenza europea. Concludendo desidero dire che la riforma della politica della concorrenza che stiamo avviando è necessaria; in questo contesto occorrerà in particolare chiarire che la politica di concorrenza dell'Unione europea è una premessa essenziale per il buon funzionamento dell'economia sociale di mercato. La Commissione e anche il Parlamento devono far capire meglio che in passato che la politica della concorrenza, la concorrenza fra imprese e la relativa sorveglianza esercitata dalla Commissione europea sono anzitutto nell'interesse dei cittadini.  Signor Presidente, signor Commissario, onorevoli colleghi, oggi stiamo conducendo un' importante dibattito sulla politica della concorrenza dell'Unione europea. Stiamo discutendo di un progetto di aggiornamento molto controverso della normativa europea sulla concorrenza, ovvero della relazione von Wogau, la quale forse è ancora più controversa di quanto non abbia dimostrato la votazione in seno alla commissione per i problemi economici e monetari. Preciso che in questo caso ritengo personalmente errata la proposta della Commissione; resta pure ancora da vedere se sia veramente giustificato parlare di modernizzazione per i contenuti del Libro bianco riguardanti gli articoli e , o se in questo caso non si debba parlare piuttosto di regresso. Oggi parliamo anche della relazione sugli aiuti e della relazione generale sulla concorrenza per il ; il mio contributo nella discussione congiunta riguarda quest'ultimo ambito. Ambedue le relazioni, quella sulla concorrenza e quella sugli aiuti, trovano naturalmente in questo Libro bianco un elemento comune. Si tratta dell'esigenza di aggiornare e della capacità di reggere il futuro della politica della concorrenza europea. Se leggiamo i due documenti della Commissione, constatiamo che il è stato un anno nel quale sono stati portati avanti i progetti di modernizzazione avviati nel , concludendone anche alcuni; ce ne rendiamo conto anche alla luce dei nostri lavori parlamentari correnti. Mi si consentano, a questo proposito, due commenti di principio: nella sua veste di autorità competente e con il suo atteggiamento coerente la Commissione ha sempre difeso la libertà della concorrenza, non sempre per la gioia degli Stati membri o delle imprese interessate. Essa deve proseguire su questa strada. Ma, signor Commissario, in futuro le cose non saranno meno complesse, basti pensare alla sfida comportata dall'ampliamento dell'Unione, dall'approfondimento del mercato unico, dal progresso tecnologico, dalla globalizzazione. Non è in gioco soltanto la modernizzazione del diritto comunitario, bensì anche la trasparenza delle singole decisioni, la possibilità di poterle attuare, perché la politica della concorrenza europea non potrà fare a meno del consenso popolare nonché degli organi politici coinvolti e delle imprese interessate. Solo che non c'è consenso senza trasparenza e di conseguenza neanche modernizzazione senza trasparenza. La relazione sulla concorrenza non rappresenta una cattiva base di partenza, ma non esiste nulla che non sia perfettibile. Con la nostra risoluzione le daremo una serie di suggerimenti, signor Commissario. C'è però un aspetto specifico che desidero affrontare adesso: la trasparenza e l'obbligo di rendere conto sono strettamente legati fra loro. Non intendo sconvolgere la distribuzione delle competenze fra Commissione e Parlamento. La Commissione è l'organo esecutivo e il Parlamento, per amore della sua indipendenza, non dovrebbe cercare di esserlo, perché è invece un organo di controllo; ma in quale sede si potrebbero illustrare al meglio le motivazioni di una decisione se non in un Parlamento democraticamente eletto e dunque in un costante dialogo parlamentare? Anche da questo punto di vista dovremmo proseguire con costanza e impegno sulla strada adottata. C'è una cosa che intendo precisare: essendo il Parlamento l'organo legislativo, è in realtà scandaloso che abbia diritto alla sola consultazione proprio in materia di concorrenza! E qui lancio la richiesta al Consiglio e alla Conferenza intergovernativa di introdurre la procedura di codecisione anche per la normativa antitrust. Dalla Commissione mi attendo che essa sfrutti fino alle estreme conseguenze tutte le opportunità di partecipazione del Parlamento, optando in caso di dubbio a favore della partecipazione del Parlamento, e questo già con i Trattati attualmente in vigore. Mi aspetto anche che la Commissione sia estremamente attiva nel sostenerci quando chiediamo la codecisione nella procedura legislativa. Si tratterà di un banco di prova per una ragionevole collaborazione tra le due istituzioni. Pur professando il principio della concorrenza, la concorrenza non è fine a se stessa, bensì uno strumento che non sempre porta a soluzioni ottimali. Fa ormai parte delle cognizioni economiche di base la consapevolezza che il mercato per molti aspetti non basta, e chi lo contesta altro non è che un ideologo. La concorrenza deve portare all'equilibrio fra domanda e offerta, creando una distribuzione ottimale delle risorse e dei fattori economici. Ma un'efficienza ottimale non s' instaura necessariamente da sola. Per evitare gli abusi occorrono condizioni quadro, per esempio le norme sulla concorrenza. Con ciò si evitano essenzialmente soltanto gli abusi, ma da sola la concorrenza non è in grado di raggiungere obiettivi socialmente legittimi. Sì alla concorrenza; riduzione degli aiuti dove serve e dove è possibile! E proprio perché gli aiuti occupano gran parte della relazione sulla concorrenza , anche se c' è la relazione del collega Jonckheer intendo ancora intervenire in merito: è senz'altro possibile e deve anche essere lecito concedere aiuti alle piccole e medie imprese attive nella ricerca e nello sviluppo, nella formazione nell' ambito della politica regionale, nella politica ambientale. Per questi obiettivi devono essere ammessi aiuti, purché non provochino distorsioni della concorrenza inaccettabili. E proprio qui, ancora più che nel diritto dei cartelli e delle fusioni, è particolarmente importante adottare decisioni ragionevoli. Gli aiuti non vanno quindi demonizzati, devono essere considerati in maniera differenziata, e vanno anche valutati in base al loro apporto al raggiungimento degli obiettivi citati. Quest'ultima osservazione non era diretta tanto alla Commissione, quanto agli onorevoli colleghi del gruppo del PPE.  Signor Presidente, signor Commissario, onorevoli colleghi, la relazione che mi accingo a presentarvi rappresenta un parere sulla relazione annuale della Commissione concernente gli aiuti di stato vigenti nell'Unione europea, per i quali la Comunità è competente in virtù degli articoli , e dei Trattati. La relazione della Commissione è essenzialmente descrittiva e illustra l' evoluzione degli aiuti di stato nel settore manifatturiero e in altri settori, in base a tipologie diverse, nonché le modalità di finanziamento e gli obiettivi perseguiti. Per gli aspetti quantitativi della relazione mi permetto di rinviare alla motivazione e mi limiterei a indicare che, in media, l'importo annuale per il periodo in esame ammonta a miliardi di euro con una diminuzione dell'ordine del percento rispetto al periodo - Tale diminuzione risulta essenzialmente dalla riduzione degli aiuti nella Repubblica federale di Germania. In poche parole, il livello dichiarato di aiuti di stato è in media più o meno stabile nel periodo contemplato attestandosi all', percento circa del PIL comunitario, equivalendo grosso modo, ed è una pura coincidenza, al bilancio annuale della Comunità. Detto questo, le differenze fra Stati sono elevate e possono essere misurate in modi diversi, segnatamente in percentuale sul valore aggiunto oppure per addetto. Peraltro, ritengo interessante sommare gli aiuti di stato agli interventi comunitari che in un certo qual modo possono essere assimilati agli aiuti statali. Si noterà allora chiaramente che in testa ci sono i quattro paesi beneficiari, fra l' altro, del Fondo di coesione. Giungo ora alla parte propositiva della relazione. Anzi tutto, constatiamo che secondo la Commissione i dati, così come sono presentati nella relazione annuale della Commissione stessa, sono troppo aggregati per consentire una valutazione in profondità della politica degli aiuti di stato, situazione legittima ma delicata dal punto di vista degli interessi nazionali e indubbiamente importante per quanto attiene al rispetto della concorrenza, anche ai sensi delle disposizioni contenute nel Trattato. La Commissione non può far altro che raccogliere e analizzare i dati forniti dagli Stati membri. E' pertanto compito degli Stati e delle regioni vigilare sulla qualità dei dati trasmessi, e la nostra commissione ritiene che sia necessario impegnarsi di più in tal senso. E' in questo spirito che la nostra commissione parlamentare difende la vecchia idea di un registro pubblico degli aiuti di stato, accessibile via Internet. Disporre di dati migliori, più dettagliati, in particolare in considerazione degli obiettivi perseguiti e dei risultati constatati, deve permettere alla Commissione europea di procedere essa stessa regolarmente, o di darne incarico, all' attuazione di studi per la valutazione socioeconomica delle politiche nazionali e regionali degli aiuti di stato. Poiché alcuni studi del genere già esistono la Commissione deve divulgare più apertamente le sue osservazioni, tenuto conto degli obiettivi dei Trattati che non sono soltanto di garantire la competitività dell' economia europea ma anche lo sviluppo durevole e la coesione economica e sociale. Pertanto, insistendo in primo luogo sulla qualità dell' informazione fornita, la nostra discussione in sede di commissione, e di conseguenza la relazione che ho l' onore di presentarvi, ha evitato la banalizzazione che consisterebbe nell' affermare a priori che l' importo degli aiuti di stato sia, in senso assoluto, o troppo elevato o insufficiente. La maggioranza dei membri della commissione ha cercato di conciliare, da un lato, la necessità di fare rispettare agli Stati e alle imprese le regole di concorrenza con il riconoscimento, dall'altro, dell'utilità di tali aiuti ai fini degli obiettivi del Trattato, in particolare come ho già detto in materia di sviluppo sostenibile, di ricerca e sviluppo nonché di coesione economica e sociale. In sede di commissione sono stati approvati, al progetto iniziale, diversi emendamenti che hanno posto l 'accento in particolare sulla necessità di un effettivo rimborso degli aiuti giudicati illegali, nonché di un "quadro di valutazione" dei risultati. Sette emendamenti sono stati ripresentati all' esame dell' Aula. La maggior parte rispecchiano le nostre differenze politiche rispetto all' opportunità e all' efficacia degli aiuti di stato, considerate le carenze, più o meno riconosciute, dei soli investimenti privati, le market failures o deficienze del mercato. Desidero porre l' accento su un emendamento che riguarda in particolare il settore dell' energia e che come relatore considero particolarmente importante. Vorrei concludere questa presentazione, signor Commissario insistendo, da un lato, su una preoccupazione espressa dai membri della commissione parlamentare e, dall' altro, su una richiesta della commissione stessa. La preoccupazione riguarda il processo di preadesione dei paesi dell' Europa centrale e orientale dal punto di vista della politica della concorrenza e degli aiuti di stato. Si tratta indubbiamente di una questione complessa e la Commissione dovrebbe farci conoscere la situazione del relativo fascicolo, soprattutto per quanto attiene alla capacità delle economie in via di adesione di rispettare le regole di concorrenza e, per quanto riguarda gli aiuti di stato, alla necessità di disporre di regole specifiche in materia aiuti di pubblici nella ristrutturazione dei vari settori. Concludo infine con la richiesta, che concerne le competenze future del Parlamento europeo nelle materie di cui stiamo parlando, politica di concorrenza e aiuti di stato, in vista della Conferenza intergovernativa. La nostra relazione, come lei sa signor Commissario, difende l'applicazione della procedura di codecisione alla legislazione di base in materia di aiuti di stato.  Signor Presidente, signor Commissario, onorevoli colleghi, la mia parte nella discussione odierna riguarda il codice sugli aiuti alla siderurgia. Si tratta degli aiuti di stato che in Europa sono stati concessi in base a questo codice e che la Commissione ha esaminato. Per il si tratta in totale di casi, sui quali la Commissione ha elaborato una propria relazione. Il Trattato CECA giungerà a scadenza fra breve. Proprio per questo dobbiamo occuparci soprattutto di come gestire in futuro gli aiuti per la siderurgia. Il Parlamento apprezza le decisioni della Commissione europea illustrate nella relazione, ivi compresa quella di chiedere la restituzione dei fondi in determinati casi, applicando così l'articolo del Trattato CECA. La competitività dell'industria siderurgica europea al contempo è anche oggetto della recente comunicazione della Commissione, della quale non abbiamo ancora discusso in Parlamento. Come in altri ambiti, anche per l'industria siderurgica vige il divieto generale di concedere aiuti ai sensi dell'articolo , paragrafo del Trattato CE. In base a questo articolo gli aiuti di stato sono sostanzialmente incompatibili con il mercato unico. Le deroghe sono consentite soltanto in casi ben definiti. In virtù dell'articolo , la Commissione è tenuta a controllare gli aiuti di stato. Nel il caso principale è stato quello dell' apporto di capitale proprio alla Preussag in Germania per un ammontare di milioni di euro. Inoltre gli Stati membri devono comunicare alla Commissione i loro progetti di aiuti. Le norme vigenti per il settore dell'industria siderurgica sono state istituite il dicembre Esse prevedono la possibilità di concedere aiuti a favore dell'industria siderurgica soltanto in determinati casi ben definiti. Si tratta di aiuti alla ricerca e allo sviluppo, alla tutela dell'ambiente, di aiuti sociali per incentivare la chiusura di impianti siderurgici e di aiuti per la chiusura definitiva di imprese non competitive. Inoltre esiste una normativa speciale che concede fino a milioni di euro a favore di uno Stato membro, la Grecia. Come si può constatare, la gestione pratica del codice degli aiuti alla siderurgia nel corso degli anni ha comportato problemi non completamente sviscerati nella relazione. Dal punto di vista del Parlamento è importante parlare oggi di deroghe da applicare una volta scaduto questo codice degli aiuti alla siderurgia. Ammorbidire le attuali linee fondamentali del codice siderurgico è un'ipotesi da non escludere. Nessuno vuole assistere in Europa a una corsa sfrenata alle sovvenzioni. Ciò pregiudicherebbe fortemente il mercato unico nonostante il consolidamento dell'industria siderurgica degli ultimi anni. Pertanto il Parlamento ritiene indispensabile modificare il codice sugli aiuti alla siderurgia anche in considerazione della disparità di trattamento paventata dall'industria; la Commissione dovrà presentare al Consiglio una normativa nuova. E' noto che finora il Consiglio si è rifiutato di approvare questa nuova normativa. Ciò si deve anche alla tesi che, una volta scaduto il codice degli aiuti alla siderurgia, senza il fastidioso controllo della Commissione europea si possa tornare a fare ciò che si vuole. Pertanto, una volta scaduto il Trattato, chiediamo che gli aiuti alla siderurgia vengano disciplinati con un regolamento del Consiglio ai sensi dell'articolo , perché solo così si garantiscono la necessaria certezza e chiarezza del diritto. L' assoluto divieto di tutti gli aiuti non contemplati dal codice può essere applicato unicamente in questi termini. Un regolamento del Consiglio che diventa diritto immediatamente applicabile dovrà essere rispettato anche dai governi regionali. Anche in futuro occorrerà evitare di peggiorare le condizioni di concorrenza e le turbative degli equilibri dei mercati. Resta da criticare anche la prassi della Commissione, consistente nell' autorizzare la ripetuta concessione di aiuti alle imprese siderurgiche che a suo avviso non ricadono nelle categorie del codice, anche se la Corte di giustizia europea ha ammesso con alcune sentenze questa disparità di trattamento. Si invita la Commissione a illustrare dettagliatamente, nella relazione per l'anno ancora da redigere, il proprio ruolo attivo nell' elaborare i piani di ristrutturazione e le deroghe approvate, per poter procedere su questa base a una valutazione oggettiva di tutta la situazione. Dopo che la commissione economica e monetaria ha approvato il progetto di relazione all'unanimità con due astensioni, vi chiedo di sostenere in Plenaria l' indicazione che noi stessi così abbiamo dato.  Signor Presidente, onorevoli colleghi, il mercato interno non può ritenersi compiutamente realizzato. Sovvenzioni, monopoli e ostacoli alla concorrenza intralciano tuttora tanto il mercato, quanto lo sviluppo. Vi sono governi nazionali che prorogano la concessione di aiuti pubblici, promettendo che sarà l'ultima volta, cosa che poi si ripete puntualmente. Queste sovvenzioni distorcono la ripartizione dei mercati sia all'interno dei paesi, sia a livello internazionale. Si impone pertanto un graduale smantellamento degli aiuti pubblici, mentre un crescente numero di mercati deve aprirsi alla concorrenza e questo vale sia per i monopoli pubblici, sia per i monopoli privati. Molto spesso, i monopoli pubblici vengono smantellati decisamente controvoglia. Ma un aumento della concorrenza e l'ingresso in scena di nuovi operatori potrebbero comportare invece un notevole beneficio in termini di benessere generale - anche in campi quali l'istruzione, l'assistenza sanitaria e le prestazioni sociali. I monopoli pubblici devono cedere il posto a strutture in grado di competere. L'Europa deve modernizzarsi e adeguarsi a un maggiore spirito imprenditoriale e a un intorno più competitivo, a beneficio di consumatori e imprese. Una reale concorrenza spinge infatti i prezzi al ribasso e innalza in questo modo il livello di vita. Eppure, la politica dei consumatori si è occupata troppo poco del livello dei prezzi: ma la politica della concorrenza e la politica dei consumatori sono legate a doppio filo. E' sulla base del mercato interno che noi dobbiamo agire. La relativa legislazione dovrà valere ugualmente per tutti, per i paesi grandi come per i paesi piccoli, e occorre procedere a una rassegna sistematica delle normative nazionali al fine di rimuovere gli ostacoli alla concorrenza. A questo punto, probabilmente va passato in rassegna anche il coacervo normativo della stessa Unione europea. Il nuovo modello ora al vaglio della Commissione non deve tuttavia condurre a un mero processo di rinazionalizzazione, che minerebbe alla base i risultati sin qui conseguiti dalla politica della concorrenza. Per poter essere efficace, dovrà trattarsi di un modello saldamente radicato presso le autorità nazionali. Tra sei mesi potrebbe essere tempo di procedere a un'analisi dell'impatto di questo modello, ma anche di valutarne più attentamente gli effetti sulle competenze della Commissione. L'idea di un vasto congresso istituzionale, che consenta un ampio dibattito senza pregiudizi fra gli esponenti dei vari interessi in gioco, rappresenta sinora la migliore risposta data all'interrogativo sul modo in cui compiere ulteriori progressi. Quel dibattito fornirà l'occasione di sancire nuovi principi o di riprendere in esame le modifiche di fondo delle quali si è discusso. E fornirà ugualmente l'occasione per individuare nuove soluzioni comuni e per analizzare gli emendamenti emersi dalla discussione in commissione parlamentare. L'applicazione del diritto in materia di concorrenza deve avvenire all'insegna della certezza. Un'applicazione scorretta della politica della concorrenza può tradursi in una negazione dei diritti e in un attacco al diritto alla proprietà, importante principio fondamentale sul quale noi dobbiamo vigilare. Ci attende quindi un dibattito molto interessante. Una conferenza che passi in rassegna i vari temi consentirebbe di fugare ogni malinteso, oltre a permettere probabilmente un miglioramento su alcuni aspetti concreti. Il Parlamento e la Commissione possono intensificare il proprio impegno congiunto per un'efficace politica della concorrenza, garantendo così nuove opportunità e nuove risorse ai cittadini. Proprio nella mia circoscrizione elettorale, ossia Stoccolma, esistono sul piano locale numerosi buoni esempi di un ampliamento dell'offerta e di un miglioramento della qualità proprio a seguito dell'introduzione della concorrenza in ambiti precedentemente sottoposti a un monopolio totale. Chiediamo quindi che la franca discussione che ha accompagnato la trattazione delle relazioni von Wogau e Rapkay prosegua. E ci auguriamo che alle considerazioni di ordine giuridico venga riconosciuto il peso che esse meritano in uno Stato di diritto.  Signor Presidente, onorevoli colleghi, in qualità di neofita di quest'Aula sono lieto di potervi tenere il mio primo discorso, per quanto con ritardo. Desidero innanzi tutto ringraziare i relatori, onorevoli von Wogau, Langen, Rapkay, Jonckheer e la Commissione per l'ottima collaborazione prestata. La concorrenza è sicuramente il fondamento dell'economia sociale di mercato e la politica europea della concorrenza ha molti risultati positivi alle spalle, non da ultimi quelli conseguiti nei settori dell'energia e delle telecomunicazioni, ove ha portato prezzi tangibilmente più bassi e un servizio migliore, a tutto vantaggio del consumatore. Ora però siamo giunti a un punto nel quale occorre ripensare la politica della concorrenza. In merito la Commissione ha presentato un nuovo Libro bianco con due elementi fondamentali: rinuncia all'obbligo di notifica e rinvio delle competenze alle istanze nazionali. La rinuncia all'obbligo di notifica implica comunque meno burocrazia e meno oneri amministrativi. Questo cambiamento di sistema naturalmente comporta al contempo più responsabilità per i singoli operatori. Ora non basta più limitarsi a presentare e a far autorizzare, ognuno deve assumersi da subito le proprie responsabilità e questo spiega forse un certo disagio in merito emerso all' esterno. Io però ritengo che dobbiamo cogliere l'opportunità affinché l'Europa possa lanciare un segnale per ridurre la burocrazia. Il secondo punto è quello del rinvio delle competenze alle istanze nazionali. Affinché si crei una cultura del diritto in Europa, non basta certamente che esso sia applicato soltanto dalla Commissione oppure dagli organi centrali, bensì anche dalle autorità e i giudici nazionali. Non stiamo discutendo dell' opportunità di adottare il diritto europeo soltanto a livello centrale, ma proprio nella fase di adeguamento avremo insicurezza giuridica. Nella prevista procedura legislativa sarà certamente necessario sviluppare uno strumento che consenta alle imprese di avere certezza del diritto e la possibilità di rivolgersi alla Commissione. Occorrerebbe tenere aperta la strada verso un ufficio europeo antitrust, del quale si discuterà certamente in futuro. Nella politica della concorrenza occorre più trasparenza. Il Parlamento deve venire più coinvolto e credo anche che se introdurremo un registro che consenta di verificare gli aiuti concessi dagli Stati membri, ciò ne indurrà una maggiore disciplina. Due sono i punti che mi stanno particolarmente a cuore per il futuro della concorrenza. Il primo è l'argomento della sussidiarietà. Tutti riteniamo che la concorrenza sia utile per l'economia, di cui migliora le prestazioni, e penso anche che dovremmo ammettere la concorrenza fra regioni, che certamente rafforzerà e non indebolirà l'Unione europea. Cito qui l'esempio degli incentivi a titolo del miglioramento della struttura economica regionale, l'esempio delle casse di risparmio e delle banche regionali, l'esempio del sigillo di qualità, grazie al quale una regione è riuscita con le proprie forze a creare uno strumento per commercializzare i propri prodotti. Questa iniziativa spontanea non deve essere demolita a livello europeo. Penso che sia anche necessario aumentare la regola de minimis. Dovremmo fare il possibile affinché si realizzi a tutti i costi la concorrenza fra le regioni. Il secondo elemento è una discussione sulla concorrenza e l'economia sociale di mercato, e qui non sto parlando di malfunzionamento del mercato. Ho già accennato al settore delle banche regionali e delle casse di risparmio, ora però porterò agli estremi un' affermazione corrente. Oggi come oggi chi risiede in una casa per anziani è alloggiato in ambito sociale; però posso considerarlo anche come un cliente. Io ritengo che dovremmo discutere apertamente e per tempo, onde chiarire dove l' ambito sociale, dove le strutture esistenti possano comportare una battuta d'arresto per la concorrenza. Altrimenti potrò considerare cliente qualsiasi ambito e di conseguenza danneggiare gravemente gli ambiti sociali. Infine, sul principio della sussidiarietà ho ancora questo da dire: laddove gli Stati membri hanno concesso autonomia impositiva alle regioni e ai comuni, ritengo assolutamente necessario mantenere questa facoltà, evitando di uniformare a partire dall'Europa.  Signor Presidente, signor Commissario, onorevoli colleghi, intervengo a nome del collega onorevole Robert Goebbels, che si è dovuto assentare per un impegno politico. In sede di commissione per i problemi economici e monetari la relazione dell' onorevole Jonckheer ha suscitato aspre controversie sul funzionamento del mercato. Una risicata maggioranza di destra è riuscita ad eliminare ogni riferimento alle deficienze del mercato. Se la maggioranza dell' Assemblea dovesse seguire questa concezione ultraliberale di un mercato cosidetto perfetto, non per questo il mondo cambierebbe. Le relazioni economiche nel mondo reale dimostrano sufficientemente che l' eliminazione di qualsiasi intervento pubblico sul mercato non produce affatto una concorrenza perfetta e un' assegnazione ottimale delle risorse. Dalla notte dei tempi il mercato è stato per l' uomo il luogo di scambio privilegiato senza mai essere perfetto. Il mercato privilegia il breve termine e i profitti immediati. Sul mercato, i rapporti di forza fra domanda e offerta sono generalmente a sfavore dei più deboli, i consumatori e i lavoratori. Per funzionare il mercato ha bisogno di regole. Lo spirito d' iniziativa, tanto necessario e prezioso, deve essere accompagnato dal senso di responsabilità nei confronti della società. Noi socialisti europei siamo a favore di un' economia di mercato a finalità sociale. Il mercato non è di per se stesso un fine; deve essere al servizio del miglioramento della condizione umana. L' Unione europea, gli Stati, non debbono sostituirsi agli attori economici, ma i poteri pubblici debbono definire le regole e gli obiettivi che permettono all' economia di svilupparsi in modo durevole. Gli aiuti possono, in ultima analisi, consentire ristrutturazioni, offrire una formazione, salvare posti di lavoro e quindi la competenza. L' obiettivo principale della politica di concorrenza dell' Unione non può essere la riduzione del livello globale degli aiuti. Gli aiuti debbono invece essere orientati verso gli obiettivi dell' Unione, che sono segnatamente la coesione economica e sociale, lo sviluppo sostenibile e la ricerca. La Commissione non deve dar tregua agli aiuti illegali e a quelli che ostacolano realmente il mercato interno. Eliminare ogni aiuto pubblico sarebbe un grave errore. Internet non è un prodotto del mercato, ma il risultato della ricerca finanziata dall' esercito americano. Il World Wide Web, che ha consentito uno sviluppo folgorante della società dell' informazione, è stato elaborato dal CERN di Ginevra, sempre con aiuti pubblici. Il salvataggio del gruppo Holzmann da parte del governo tedesco è stato criticato come un ingiustificabile ostacolo all' economia di mercato. Il Presidente Duisenberg ha addirittura tentato di imputare la debolezza, peraltro relativa, dell' euro rispetto al dollaro a quell' intervento di Stato. Non ho sentito il signor Duisenberg criticare il salvataggio dell' hedge fund LTCM da parte delle autorità monetarie americane. Voler salvare posti di lavoro è considerato, apparentemente, un peccato contro il mercato, mentre il salvataggio di capitali non sembra porre problemi ai difensori del mercato libero. Si fa ricorso a fondi pubblici per riparare i danni della speculazione internazionale come è successo in Messico, in Asia e in Brasile. Invece, il lavoro degli uomini è considerato un semplice fattore di aggiustamento. Noi socialisti rifiutiamo quest'idealizzazione liberale. Vogliamo in Europa un' autentica cultura della concorrenza. L' intervento dello Stato deve rimanere visibile per inquadrare il mercato e la Commissione deve svolgere il ruolo di arbitro.  Signor Presidente, signor Commissario, onorevoli colleghi, innanzi tutto desidero ringraziare l' onorevole Rapkay per l' eccellente relazione e per l' ottima collaborazione. Ringrazio poi il Commissario Monti per la straordinaria cooperazione e gli ricordo che in questo volgere di secolo gli spetta un ruolo di particolare rilievo. Lei, signor Commissario, deve raccogliere i cocci dei governi nazionali, che in materia di politica della concorrenza hanno visioni grandiose, è vero, ma in effetti solo la fantasia può porre limite ai danni che essi possono cagionare. Potrei citare gli esempi più recenti di cui siamo stati testimoni: la Holzmann, una società che ha ricevuto ingenti sovvenzioni da parte del governo tedesco, le segherie della ex Germania orientale e soprattutto gli aiuti alla cantieristica navale. Si tratta di tre settori nei quali molte imprese danesi si scontrano con grandi difficoltà e vengono spinte fuori dal mercato. All' onorevole Poos voglio dire che sono molto d' accordo con Wim Duisenberg quando sostiene che tali esempi dimostrano l' incapacità di alcuni Stati membri europei di ristrutturare la propria economia e che tale incapacità minaccia il valore dell' euro. I liberali hanno presentato in commissione emendamenti, tutti relativi agli aiuti di stato, intesi a promuovere la trasparenza e l' apertura che sono fondamentali ai fini del funzionamento del mercato interno. Desidero cogliere l' occasione per ringraziare i colleghi della commissione parlamentare per aver appoggiato le proposte del gruppo liberale. Come dicevo, i nostri emendamenti riguardano la trasparenza e mi preme porre in rilievo l' emendamento che invita la Commissione a presentare criteri e condizioni omogenee per gli aiuti di stato che consideriamo legali, appunto per garantire che le imprese possano formulare previsioni sulla propria situazione. Un altro problema è come comportarsi nel caso in cui gli aiuti di stato vengano dichiarati illegali. Come assicurare che gli aiuti illegali vengano rimborsati? Oggigiorno non esistono regole comuni in materia e sollecitiamo vivamente la Commissione ad armonizzare le regole relative al recupero. Questa è la strada per garantire condizioni di concorrenza uniformi. Inoltre proponiamo da un lato un registro, come hanno detto diversi colleghi, ma anche un quadro di valutazione che indichi la situazione dei diversi paesi rispetto agli aiuti di stato. E' il Commissario Monti che, avendo indicato la strada con il quadro di valutazione per il mercato interno, ci ha ispirati a proporre la stessa idea per gli aiuti di stato. Spero molto, Commissario Monti, nel suo appoggio per i nostri emendamenti e sono ansiosa di sentire i suoi commenti e la sua posizione. Concludo esprimendo il mio apprezzamento per la XXVIII relazione della Commissione sulla concorrenza con la quale è stata svolta una buona parte del lavoro. Come ho già detto, però, il nostro obiettivo ultimo deve essere quello della trasparenza e dell' apertura. E' costantemente necessario richiamare all' ordine questi settori e quindi è più che giusto continuare a perseguire in modo mirato l' obiettivo di risolvere il problema della scarsa trasparenza e della scarsa apertura nel settore degli aiuti di stato, soprattutto nell' ottica dell' imminente ampliamento. A tale proposito ringrazio l' onorevole Jonckheer per avere trattato in modo assai esauriente nella sua relazione i problemi connessi all' ampliamento e la difficoltà di far sì che tali paesi siano all' altezza dei nostri requisiti, come pure il tema della parità di condizioni in materia di concorrenza. E' ovvio che i liberali e i verdi abbiano idee diverse sul mondo, ma sugli obiettivi siamo ampiamente concordi e cercheremo di trovare una soluzione ragionevole ai nostri problemi.  Signor Presidente, signor Commissario, le domande cui dobbiamo dare una risposta sono semplicemente due. Sono legittimi, in un' economia di mercato, gli aiuti di stato alle imprese o gli accordi fra imprese? Chi deve controllare tali eccezioni alle regole assolute dell' economia di mercato? Per quanto concerne il primo punto, noi sosteniamo chiaramente che, per tenere conto delle esigenze di sviluppo sostenibile che l' Unione europea ha fatto sue, si rivela indispensabile, in taluni casi, concedere aiuti di stato alle imprese, sia sotto forma di esenzioni fiscali, di fiscalità differenziata o anche di aiuti diretti. E' altresì legittima la possibilità di accordi tra imprese, di accordi di autolimitazione, che consentono di diminuire gli effetti perversi della concorrenza sul piano sociale o ecologico. La nostra risposta sulla legittimità degli aiuti e sulla possibilità di accordi è pertanto chiara e affermativa ma, a nostro avviso, ognuno di questi accordi deve essere debitamente motivato. La relazione dell' onorevole von Wogau propone di effettuare il controllo di questa legittimità a livello nazionale. Voteremo a favore di questa proposta, nonostante ci paia piuttosto pericolosa, in quanto riconosciamo che la Commissione non può occuparsi di tutto. Chiediamo che la massima trasparenza sia d' obbligo e che si conferisca un maggiore potere d' indagine alla Commissione per consentirle di verificare a posteriori la legittimità di tali eccezioni.  Signor Presidente, eccoci nuovamente a discutere della politica di concorrenza dell'Unione europea. Comunque, in quali circostanze si svolge questa discussione, e a quali conclusioni dovrebbe condurci? Ciò che caratterizza la realtà d'oggi è il verificarsi di colossali fusioni, alleanze e acquisizioni di aziende gigantesche e aventi caratteristiche di monopolio, con la creazione di gruppi dal potere terrificante a livello planetario. Insomma, un'evoluzione come questa non dovrebbe forse interessare la nostra discussione? Quale politica di concorrenza può avere la volontà e i mezzi necessari per tenere sotto controllo l'operato di simili monopoli? Diversi settori dell'industria europea, quali la cantieristica navale, i trasporti aerei, le acciaierie, hanno subito un impatto fortissimo sotto i colpi di questa politica di concorrenza, così come essa viene oggi applicata. Hanno perduto posizioni e notevoli quote sui mercati mondiali, oltre a centinaia di migliaia di posti di lavoro. Intendiamo preoccuparcene, prima o poi? Questa scandalosa concentrazione di potere in settori di rilevanza strategica consegna nelle mani di gruppi multinazionali speculativi l'economia di interi Stati - alcuni dei quali, peraltro, membri dell'Unione. A dispetto di tutto ciò, noi invece ci ostiniamo a indebolire ulteriormente il settore pubblico, e ci diciamo pronti a rendere ancora più rigida la politica di concorrenza, considerando alla stregua di sussidi di Stato persino le commesse pubbliche effettuate presso aziende pubbliche. D'altra parte, la perdita di centinaia di migliaia di posti di lavoro conduce a una crescita esplosiva delle cifre della disoccupazione. I lavoratori si trovano ad affrontare il più grande attacco sferrato ai loro diritti lavorativi e sociali. I consumatori assistono al contrarsi del proprio livello di vita, al generalizzarsi della povertà, al disfacimento e alla distruzione del settore pubblico e della base produttiva della maggior parte dei paesi dell'Unione, in nome di una concorrenza sfrenata e rovinosa, del predominio assoluto dell'economia di mercato e della promozione degli interessi monopolistici del grande capitale. Riteniamo che in tutti questi fenomeni vi sia una corresponsabilità della politica di concorrenza attualmente condotta, ed esprimiamo la nostra totale opposizione alla medesima.  Signor Presidente, signor Commissario, nel corso di questo anno di transizione prima del passaggio alla moneta unica, la Commissione ha profuso tutto il suo impegno per far nascere l' euro in un clima favorevole. La politica della concorrenza, nell' ambito delle proprie possibilità, ha contribuito a questo evento. Per quanto ci riguarda, restiamo fermamente contrari alla moneta unica che, lungi dal darci i vantaggi e la duttilità di una moneta comune, rappresenta un elemento di costrizione imposto ai popoli dell' Europa. Detto ciò, governare significa prevedere, significa essere responsabili e, in questo nuovo contesto, che è un contesto imposto, il diritto della concorrenza deve svolgere naturalmente un ruolo di primo piano. In questo campo, la Commissione ha privilegiato diverse linee d' azione: ha agito sulla struttura dei mercati con un'attiva opera di contrasto delle prassi contrarie alla concorrenza, ha movimentato l' attività di controllo dei suoi servizi unicamente sulle questioni che presentano un interesse comunitario evidente e ha sottolineato la propria volontà di ammodernamento del diritto della concorrenza. Per quanto attiene agli aiuti di stato, occorre evitare un appesantimento delle norme, e l' istituzione di un registro pubblico in cui tutti gli aiuti verrebbero annotati non ci pare auspicabile: questo pesante obbligo sarebbe, ovviamente, contrario ai tentativi di semplificazione degli adempimenti burocratici. Infine, per quanto concerne l' ammodernamento dell' applicazione degli articoli e del Trattato, noi non pensiamo che un' applicazione decentrata sia necessariamente un fatto positivo. Infatti, non soltanto la Commissione conserva il potere di sottrarre una questione alla competenza delle autorità nazionali, ma al giudice nazionale viene fatto obbligo di evitare ogni conflitto con le decisioni della Commissione. Gli Stati nazionali diventerebbero in tal modo il braccio secolare della Commissione per far rispettare l' applicazione di regole di cui non hanno il controllo. In conclusione, seppure talune misure puntino nella giusta direzione, resteremo chiaramente vigili per evitare un'evoluzione in senso federalista che avverrebbe a detrimento dell' Europa e della sovranità degli Stati.  Signor Presidente, signor Commissario, onorevoli colleghi, noi esprimiamo un giudizio sostanzialmente positivo sul Libro bianco della Commissione sulla concorrenza, in particolare per quanto riguarda l'abolizione del sistema di notifica e autorizzazione, ma abbiamo anche qualche perplessità, anzi più di una. Innanzitutto vi è il rischio che il decentramento delle competenze a livello di singoli Stati, per molti aspetti necessario, provochi un'espansione abnorme delle iniziative sulla concorrenza e che qualcuno sia tentato di utilizzare l'antitrust non come garanzia di ultima istanza del buono e prevedibile funzionamento dei mercati, bensì come strumento di politica economica e industriale, di pianificazione e di interferenza con le spontanee dinamiche dei mercati stessi o magari come strumento di politiche protezioniste. A tale riguardo credo ci debbano aiutare gli scritti di von Eieck e sicuramente anche quelli di un grande liberale italiano come Bruno Leoni che ammoniva proprio contro i rischi di un'espansione abnorme delle politiche anticoncorrenziali. I più gravi pregiudizi al mercato, alla concorrenza e alla libertà di scelta degli utenti e dei consumatori europei sono ancora oggi da addebitare all'ingerenza statale nell'economia. Ci sono gli aiuti di stato alle imprese, ne abbiamo parlato, c'è ancora una forte presenza pubblica nell'economia - si pensi che il Tesoro italiano controlla il per cento della capitalizzazione di borsa - ci sono gli ostacoli che governi e banche centrali frappongono all'operazione di merger and acquisition; s'è parlato spesso in queste settimane del caso Vodafone-Mannesmann e del salvataggio della Osman. Infine, signor Commissario, non possiamo dimenticarci che vi sono ancora ampi settori economici saldamente in mani pubbliche, a partire dalle televisioni di Stato, finanziate obbligatoriamente dai contribuenti, e dalle poste per arrivare ad alcuni regimi assicurativi obbligatori, ivi compresi quello sanitario e previdenziale, gestiti da monopoli pubblici inefficienti che non lasciano scampo agli utenti se non a quelli facoltosi. Signor Commissario, so benissimo quali siano i vincoli dei Trattati ma credo che anche in questa occasione sia importante ribadire che l'economia europea soffre nella competizione con quella americana, anche e soprattutto per mancanza di aperture e di concorrenza. Ciò che si sta facendo probabilmente è molto importante ma è ancora insufficiente.  Signor Presidente, il dibattito odierno è del tutto particolare: concerne la politica di concorrenza e gli aiuti di stato, in altre parole la mano destra e la mano sinistra di uno Stato. Mentre i criteri dell'UEM obbligano gli Stati membri a tagliare le spese, l'elevato livello di aiuti pubblici erogati alle aziende per il momento resta immutato. Cosa comprensibilissima, in quanto lo Stato membro che inizia a smantellare il sistema di aiuti di stato corre il maggiore rischio di fuga delle aziende, con conseguenze negative sull'occupazione. Ma al contempo è cosa incomprensibile, in quanto non si dovrebbero usare i soldi dei contribuenti per sovvenzionare la cattiva imprenditorialità e per mantenere in piedi un'occupazione artificiale. In linea generale direi che sono ammissibili solo le misure orizzontali, dato che il loro effetto di distorsione della concorrenza è trascurabile se non addirittura inesistente. Per tale motivo ritengo che gli emendamenti nn. e del relatore siano encomiabili. Gli emendamenti nn. e pongono in risalto il fenomeno del fallimento del mercato. Lo strumento del mercato non genera da solo una società ideale, dato che a rimetterci sono sempre i gruppi più vulnerabili. Occorre quindi sfruttare in modo mirato il funzionamento del mercato per far valere al massimo la responsabilità dei cittadini e delle aziende. Se tale approccio fallisce, lo Stato ha il dovere di intervenire. Il Libro bianco della Commissione sulla modernizzazione della politica di concorrenza sembra soprattutto un documento di discussione. L'arringa a favore del decentramento per alleggerire la mole di lavoro della DG Concorrenza suscita la nostra simpatia, ma il modo in cui la Commissione vuole realizzare tale decentramento provoca a sua volta un onere eccessivo a carico del potere giudiziario, a discapito della sicurezza giuridica delle aziende. Mi chiedo se la mole di lavoro della Commissione diminuirà davvero, quando i giudici nazionali saranno obbligati a riferire alla stessa Commissione. Vorrei sapere come la pensi in proposito il Consiglio e se il Commissario sia disposto a sottoporre i suddetti punti a una profonda riconsiderazione.  Signor Presidente, un Libro bianco per definizione non è un testo da accogliere o da respingere, ma la sua funzione è generare reazioni, cosa che questo Libro bianco ha senza dubbio fatto. Costituisce una buona base di discussione e in tal senso lo accogliamo con favore. Comprendo gli spunti degli autori e li condivido. Inoltre, presuppongo che lei, signor Commissario, voglia rendere onore alla sua reputazione e al lavoro svolto dai suoi predecessori, e credo che i suoi servizi condividano la stessa impostazione. Non posso immaginare che la Commissione intraprenda iniziative di ampio respiro volte alla diseuropeizzazione o alla rinazionalizzazione. Nonostante ciò sono preoccupata e ho qualche dubbio. Primo, la coerenza dell'applicazione della politica in oggetto. In generale sono una grande fautrice della diversità culturale, ma non in materia di cultura della concorrenza nel mercato unico, che invece necessita di una politica della concorrenza uniforme, non solo nelle linee generali ma anche nell'applicazione. E' vero che ci sono i regolamenti europei e le comunicazioni interpretative, che la Commissione goderebbe del diritto di avocazione e che potrebbe formulare orientamenti per le autorità nazionali responsabili della concorrenza. Tuttavia mi domando se non corriamo il rischio di trovarci in una processione di Echternach in cui prima di poter fare due passi avanti ne dovremo sempre fare prima uno indietro. Signor Commissario, gradirei avere qualche ulteriore dettaglio su come la Commissione intende garantire in pratica l'applicazione uniforme e chiederle se personalmente ritiene che le piste delineate a partire dal punto n. del Libro bianco siano realizzabili. Secondo, comprendo le preoccupazioni delle aziende sulla certezza giuridica. Attualmente molti dossier vengono presentati proprio in tale contesto, mentre in futuro questo strumento non sarà più disponibile. Nel Libro bianco lei dice che la Commissione prenderà decisioni individuali che potranno fungere da orientamenti, ma in base a quali criteri intendete prendere tali decisioni? Terzo, gradirei sapere dalla Commissione se ha investigato quali saranno le conseguenze del suo nuovo approccio per la strategia delle aziende. In particolare mi preoccupo del destino delle PMI che perderanno una parte della loro protezione economica e giuridica, come ad esempio nel caso della nuova esenzione verticale per categoria per il settore della distribuzione. Quarto, desidero sapere perché la Commissione non ha scelto di far valere ex tunc la sanzione di annullamento in caso di violazioni manifeste delle regole di concorrenza. Quinto, l'imminente ampliamento. Mi domando se i paesi candidati saranno in grado di partecipare al gioco. Per il momento si stanno, per così dire, ancora allenando. Quali garanzie abbiamo che si trasformeranno in giocatori di serie A del mercato unico? Sesto e ultimo punto. Vi ricordo un aspetto che ho indicato anche nella mia relazione sulle restrizioni verticali. Mi riferisco al legal privilege dei giuristi aziendali. Se la Commissione attuerà le intenzioni indicate nel Libro bianco, mi pare che le discriminazioni nel mercato interno e fra i consulenti giuridici interni e quelli esterni alle aziende aumenteranno, diventando ancora più inaccettabili. Mi chiedo se la Commissione stia considerando di concedere questo legal privilege a tutti i giuristi aziendali in tutti gli Stati membri. Signor Commissario, le faccio queste domande in quanto fautrice del mercato unico. Spero che si sia tutti degli alleati e che la discussione fra alleati non sia una discussione sterile ma che possa avere dei frutti.  Signor Presidente, le prime parole del mio intervento sul Libro bianco sono parole di elogio per il relatore, onorevole von Wogau. L'elevato grado di consenso che la sua relazione ha raccolto presso il gruppo del Partito del Socialismo europeo trova conferma nel fatto che sia stato presentato, in questa trattazione, un solo emendamento. Ci troviamo dunque d'accordo con la relazione, così come ci troviamo d'accordo, signor Commissario, con i principi di fondo del Libro bianco. Il diritto comunitario in materia di concorrenza ha rappresentato, sin dall'entrata in vigore del Trattato, uno dei capitoli fondamentali della politica comunitaria. Ebbene, a circa quarant'anni dalla loro entrata in vigore, quelle disposizioni hanno iniziato a manifestare segni di cedimento. Era pertanto necessario procedere con urgenza a un ammodernamento, e ciò particolarmente in cinque ambiti. In primo luogo, il sistema per il rilascio di autorizzazioni; in secondo luogo, il decentramento nell'applicazione delle disposizioni; in terzo luogo, le norme procedurali; in quarto luogo, l'applicazione di quelle disposizioni in giustizia; e, in quinto e ultimo luogo, l' eccessivo formalismo. Il sistema per il rilascio di autorizzazioni individuali necessitava di una riforma urgente, come richiesto all'unisono da imprese, esperti in materia e avvocati specialisti. Non ho mai assistito a un'assemblea di specialisti di diritto della concorrenza in cui non sia stato richiesto un cambiamento del sistema. Un sistema in grado di offrire un numero tanto esiguo di decisioni, sia di autorizzazione che di divieto, quale quello oggi in vigore può essere ritenuto tutto fuorché un sistema valido. Già da tempo, le autorità nazionali preposte alla concorrenza avevano facoltà di applicare gli articoli , paragrafo , e Tuttavia, queste stesse autorità non avevano invece facoltà di applicare l'articolo , paragrafo , il che impediva in certa misura la coerente applicazione dell'articolo , paragrafo Allo stato attuale, come gli onorevoli parlamentari certamente sanno, risultano pendenti dinanzi alla Corte di giustizia due questioni pregiudiziali, presentate da altrettanti tribunali tedeschi, nelle quali il giudice nazionale si domanda se sia possibile applicare l'articolo , paragrafo , senza poter far uso del paragrafo del medesimo articolo. Su questo aspetto era pertanto necessaria una riforma. La procedura da seguire in materia di concorrenza è contenuta sostanzialmente nel regolamento n. Le voci di chi ne chiedeva la modifica erano unanimi. Tale unanimità nel richiederne la riforma era motivata dal fatto che quel regolamento non definiva una procedura vera e propria, che non stabiliva termini di tempo, non regolamentava l'accesso agli incartamenti da parte degli interessati e non riconosceva adeguatamente i diritti della difesa. La Corte di giustizia ha riconosciuto, già da tempo, che il diritto comunitario in materia di concorrenza poteva essere applicato dal giudice nazionale, e la Commissione ha pubblicato già nel una comunicazione in materia. Era pertanto necessario agevolare la praticabilità di questa via. Una delle critiche mosse con maggiore frequenza al diritto comunitario della concorrenza riguarda il suo eccessivo formalismo. In conseguenza della tradizione giuridica continentale, la definizione di un dato accordo come contrario o meno alla concorrenza dipende più dall'analisi delle sue clausole che non dai suoi effetti sul mercato. Era quindi necessario introdurre il concetto di analisi economica. Il Libro bianco mira a risolvere tutti questi problemi e, pertanto, noi ne appoggiamo le proposte. E' pur vero che non ci sono sfuggite alcune carenze, sulle quali infatti la relazione si sofferma. In primo luogo, il fatto che, pur affrontando il tema dell'ammodernamento degli articoli e , si sia attribuita importanza unicamente all'articolo , e non all'articolo Nell'attuale fase, in cui i processi di concentrazione di imprese o di privatizzazione dei monopoli hanno lasciato intatte le posizioni dominanti, quando non le hanno addirittura rafforzate, perseguire in giudizio gli abusi di posizione dominante acquisisce particolare importanza. In secondo luogo, il regolamento n. va abrogato e sostituito da un nuovo regolamento. In questi termini, noi intendiamo appoggiare la relazione. Tuttavia, se venissero invece approvati alcuni degli emendamenti, e in particolare quelli presentati dal gruppo PPE, riteniamo che la relazione verrebbe snaturata e tramutata in un documento contraddittorio, privo di rigore; in tal caso, pertanto, dovremo riconsiderare il nostro appoggio.  Signor Presidente, onorevoli colleghi, fra i vari temi che figurano all'ordine del giorno di questa discussione congiunta vorrei inserire una riflessione sul tema trattato dal nostro collega Berenguer, ossia la modernizzazione della politica di concorrenza cui allude il Libro bianco della Commissione. Ritengo francamente che questo processo di ammodernamento sia stato soddisfacente. Il Commissario Monti sta mettendo a segno buoni risultati nella propria politica, al pari del suo predecessore, con l'evidente merito di aver saputo garantire, parallelamente alla creazione e allo sviluppo del mercato interno europeo, i correttivi necessari per un regolare funzionamento dell'economia di mercato nell'Unione senza quegli effetti collaterali che, come noi economisti ben sappiamo, rischiano di prodursi quando un mercato si amplia, come è accaduto nell'Unione europea a partire dal Ma se tutto funziona, se noi siamo soddisfatti, se la linea della Commissione è stata sostanzialmente corretta, allora perché una modifica? A suo sostegno sono state addotte diverse motivazioni. L'onorevole Berenguer ha tracciato un'analisi molto accorta, giustificando la necessità della modifica e delle relative riforme con l'esigenza di migliorare il funzionamento della concorrenza; tuttavia, ciò che mi sta a più cuore è assicurare che standard e criteri applicabili dalle varie autorità competenti negli Stati membri siano effettivamente identici ovunque. In caso contrario, ci troveremmo in una situazione paradossale: sarebbe infatti la Commissione a introdurre elementi di concorrenza sleale nel funzionamento del mercato interno europeo. In tale ipotesi, anziché un progresso avremmo registrato un regresso nell'applicazione della politica di concorrenza all'interno dell'Unione.  Signor Presidente, desidero manifestare anzitutto la mia riconoscenza alla Commissione per il miglioramento segnato dalla XXVIII relazione della Commissione sulla politica di concorrenza nell'Unione rispetto a edizioni precedenti. Desidero inoltre porre in risalto il lavoro svolto dal relatore, onorevole Rapkay, che ha saputo analizzare in termini concisi un testo tanto vasto e denso come questo. E lo appoggio pienamente quando afferma la necessità di lasciare alle regioni - come i Paesi Baschi, che io qui rappresento - un margine di azione in virtù del principio di sussidiarietà. Non posso tuttavia dimenticare le critiche formulate, in più occasioni, tanto dagli Stati membri, quanto dagli operatori di mercato i quali, dinanzi all'ampio margine di manovra e di discrezionalità riconosciuto alla Commissione in relazione alla valutazione di ogni singolo caso, lamentano l'esistenza di un'incertezza giuridica, in assenza di regole del gioco chiare che permettano agli interessati di prevedere la posizione delle autorità e, pertanto, di regolarsi di conseguenza nella presentazione delle rispettive domande per l'ottenimento di sovvenzioni a sostegno delle attività economiche e dell'occupazione, nelle fusioni fra imprese eccetera. L'unica garanzia è stata sinora rappresentata dal tentativo di ricercare una posizione favorevole all'autorizzazione già in via preventiva, presentando domande individuali che comunque non vengono evase in tempi inferiori ai sei-otto mesi, termine eccessivamente lungo che viene ad aggiungersi agli ostacoli che già gravano sulle attività generatrici di ricchezza e di occupazione. Mi pare quindi che manchi, e pertanto ne suggerisco la messa a punto, una normativa più completa, con regole del gioco più chiare che si rivelino di giovamento per tutti: imprenditori, investitori, lavoratori e cittadini in generale.  Signor Presidente, colleghi parlamentari, io vorrei sottolineare che, in un'epoca di grandi trasformazioni dal punto di vista tecnologico - basta vedere quello che sta succedendo nel settore dell'informazione o in altri settori quali l'energia e i trasporti - la tutela della concorrenza sarà di fondamentale importanza per il nostro futuro. Ritengo che, dal punto di vista della crescita economica, e quindi dell'aumento dell'occupazione e della ricchezza, tutelare una politica della concorrenza nei nostri paesi dell'Unione diventi un fattore determinante e sicuramente fondamentale per il nostro futuro. E' questo il motivo per cui esprimo un giudizio decisamente positivo sulla presente relazione. Ho notato che, nell'ultimo periodo, la Commissione si è impegnata a far sì che tale principio sia rispettato in modo qualificato e incisivo, proprio a salvaguardia della flessibilità dei mercati sia per i prodotti che per i servizi. Ribadisco che ciò sarà molto importante per il nostro futuro, per l'economia dell'Europa e, soprattutto, per la salvaguarda delle nostre ricchezze e dello sviluppo tecnologico dell'Europa in generale.  Signor Presidente, per i conservatori britannici l' applicazione efficace e uniforme della politica europea della concorrenza è la chiave per realizzare un vero mercato unico all' interno dell' Unione europea. Ne consegue che ogni proposta intesa a riformare in modo sostanziale i meccanismi di applicazione della politica di concorrenza deve essere sottoposta a un esame attento e accurato: di fatto il mercato unico non è ancora una realtà. Nei miei sei mesi di mandato parlamentare ho avuto modo di rendermi profondamente conto della determinazione con cui molti colleghi deputati perseguono il cosiddetto progetto europeo. Ogni giorno ci sentiamo dire quanto sia necessario promuovere l' approfondimento e l' ampliamento dell' Europa. Ma tutti questi ragionamenti, in effetti, appaiono retorici di fronte agli ostacoli nazionali, regionali e locali che continuano a bloccare il funzionamento di un reale mercato unico europeo. E' questo il contesto nel quale desidero esaminare le proposte della Commissione. Desidero puntualizzare che nutriamo la massima fiducia e il massimo rispetto per il Commissario Monti, l' uomo che può smantellare i cartelli. Tuttavia, egli si renderà conto che ci corre l' obbligo di considerare le sue proposte e di sottoporle ad un esame rigoroso, così come faremmo nei confronti di chiunque altro. E' appunto quanto ha fatto il nostro relatore alla commissione per i problemi economici e monetari, l' onorevole von Wogau. Desidero congratularmi con lui, anche se purtroppo è assente, per il rigore e la precisione con cui ha preparato la sua relazione e anche per aver sopportato che lo assillassi come una spina nel fianco! Il relatore ha ricordato poc' anzi che la relazione è stata approvata con una buona maggioranza, ma senza il mio voto. Per quanto non mi senta di condividere le sue conclusioni ritengo che egli abbia presentato nella relazione molte delle questioni che la Commissione deve affrontare. La prima questione riguarda la potenziale rinazionalizzazione della politica di concorrenza. So che la Commissione è ostile all' idea, ma in teoria ciò potrebbe accadere. Mi preoccupa ancora il ruolo dei giudici nazionali e delle autorità nazionali della concorrenza, mi preoccupa, cioè, l' intero impianto giudiziale. L' altro giorno ho chiesto al Commissario Monti che cosa succederebbe se egli si sbagliasse e se si giungesse davvero alla rinazionalizzazione. L' onorevole von Wogau ritiene che possiamo fare affidamento sulla Corte di giustizia europea. E' quanto il Regno Unito sta facendo attualmente, ma vediamo che la Corte europea non è in grado di adottare provvedimenti urgenti in una certa controversia tra Regno Unito e Francia, nella quale la Commissione sta dalla nostra parte. Onde evitare che qualcuno possa pensare che si tratti di un ragionamento puramente nazionalistico, nel caso Factortame, nel quale il convenuto è il governo britannico, ci sono voluti dieci anni prima che la Corte europea emettesse una sentenza: le procedure giudiziarie lasciano dunque un po' a desiderare. Chiedo alla Commissione che cosa si può fare per migliorare la situazione. In merito alla sicurezza giuridica, convengo con la onorevole Thyssen: per le imprese, la certezza del diritto è importante. Ne ho fatto cenno ancora recentemente al Commissario Monti che mi ha detto che non occorre tirare in ballo in continuazione gli avvocati. E qui devo dichiararmi parte in causa in quanto avvocato, ma anche in quanto ex Ministro della concorrenza del Regno Unito. Ciascuno di noi ha la sua storia, ma è importante che le imprese possano contare sulla sicurezza giuridica. Vorrei chiedere alla Commissione se ha effettuato un' analisi dell' impatto di queste modifiche sulle imprese, una specie di analisi dei costi e dei benefici che sta diventando tanto comune nella politica europea. So che c' è stata un' analisi dell' impatto sulla Commissione: ci è stato detto quanto tempo viene perso attualmente e che i cambiamenti quindi saranno proficui. Ma comunque io vorrei sapere, stanti le circostanze, quale sarebbe l' impatto sulle imprese. Infine, noi conservatori britannici auspichiamo un cambiamento di direzione, un orientamento verso un' autorità della concorrenza indipendente. Mi piacerebbe sapere che cosa ne pensi il Commissario.  Signor Presidente, fin dall'inizio dell'integrazione europea la politica della concorrenza dell'Unione ha avuto un ruolo centrale. Come lo stesso concetto di integrazione europea, essa oscilla fra i poli della solidarietà e collaborazione fra gli Stati membri, volte a creare condizioni migliori e più efficienti per la gente e l'economia, e quello della concorrenza, che deve creare stimoli, per migliorare la competitività e la capacità di affrontare il futuro dell'Unione europea in quanto tale. La politica della concorrenza europea è pertanto giustamente una delle politiche più importanti. Nel realizzare veramente l'economia sociale di mercato, possiamo guardare con orgoglio alla cultura europea della concorrenza. Possiamo essere orgogliosi dei controlli sulle intese e le fusioni. Ma dobbiamo rimanere vigili nei confronti di quanti operano su scala mondiale, senza che l' intervento statale possa ormai porre loro alcun limite. Viene da pensare a un aforisma della scrittrice francese Vivienne Forestier, che descrivere la situazione mondiale quale "terrorismo dell' economia" . La società si consegna al mercato, ma è proprio questo ciò che non vogliamo accada all'Unione europea. Sappiamo che nell'era delle strategie basate sulle alleanze e le fusioni del millennio - nel sono stati spesi miliardi di dollari in acquisizioni - le pratiche pregiudizievoli della concorrenza vengono ostacolate non soltanto attraverso le nostre regole, bensì anche attraverso la collaborazione bilaterale con gli Stati Uniti e il Giappone o altri, fintanto che non esisterà ancora una disciplina internazionale della concorrenza, che invece dovrà assolutamente esserci! La politica europea della concorrenza - e noi spesso lo dimentichiamo - non è importante soltanto ai fini dell'equa concorrenza in quanto tale, ma anche e soprattutto per l'andamento dei prezzi, per la crescita e l'occupazione e di conseguenza anche per i cittadini. Analogamente agli altri colleghi, anch' io chiedo che si riconosca al Parlamento europeo il diritto alla codecisione nel settore della concorrenza. Dobbiamo finalmente ottenerlo! E' anche importante evidenziare il nesso esistente fra la politica della concorrenza e la tutela dei consumatori. Sono lieta che il Commissario Monti intenda progredire nel dialogo in questo ambito con il Parlamento europeo, ma anche con le organizzazioni non governative, con le associazioni di tutela dei consumatori e i cittadini. Più trasparenza contribuirà anche al pubblico consenso sulle decisioni in materia di politica della concorrenza. Si riconoscerà così che per esempio la riduzione delle tariffe per la corrente elettrica e le telecomunicazioni è anche il risultato della politica della concorrenza europea e che non si può pensare soltanto ad accusare Bruxelles ogni volta che si adottano decisioni sugli aiuti, che naturalmente possono creare problemi contingenti in determinate situazioni specifiche. Anche in considerazione dell'ampliamento dell'Unione europea, occorre chiarezza sulle regole della concorrenza. Altresì occorre evidenziare che una politica degli aiuti di stato - è quanto dice chiaramente la relazione Jonckheer - deve comunque lasciare a ogni Stato la libertà di definire e formulare autonomamente il proprio mandato pubblico e i rapporti di proprietà. Occorre al contempo chiarire che gli aiuti possono avere una funzione utile per compensare disfunzioni del mercato e incentivare il raggiungimento di obiettivi comunitari. Ancora una parola sul Libro bianco: la revisione degli articoli e comporta una svolta nella politica della concorrenza. Pertanto, diversamente alla maggioranza di quest' Assemblea e anche del mio stesso gruppo parlamentare, mi dichiaro contraria, anche perché ritengo che il sistema dell'eccezione legale sia nettamente peggiore di un sistema di divieto con riserva amministrativa; intravedo infatti il rischio della rinazionalizzazione. Il sistema in vigore crea trasparenza, offre sicurezza giuridica agli imprenditori e, con l'obbligo della notifica, ha anche indubbiamente disciplinato la situazione e creato un deterrente. Il problema evidenziato dalla Commissione riguardante l' eccessivo carico di lavoro non è motivo sufficiente per una modifica profonda dell' impostazione giuridica, su cui permane comunque un dubbio di fattibilità senza una previa modifica dei Trattati.  Signor Presidente, mi compiaccio che la onorevole Randzio-Plath abbia ricordato l'importantissimo contesto nel quale si colloca l' odierna discussione, poiché nessun altro dei colleghi lo aveva fatto. L' avvento dell' euro all' inizio dell' anno passato ha scatenato enormi tensioni competitive tra le imprese europee cui si sta facendo fronte con un' ondata di fusioni di proporzioni inusitate. Per dare un esempio, le cifre relative all' anno scorso indicano un valore totale delle fusioni in Europa pari a , trilioni di euro, ovvero sette volte il livello del picco registrato nell' anno del precedente boom delle fusioni in Europa, il Tale situazione pone sfide enormi alla politica della concorrenza, che spero possano essere raccolte, poiché è certo che molte di queste fusioni saranno intese a proteggere dalla concorrenza i margini di utile delle imprese piuttosto che semplicemente a promuovere la produttività e mettere le imprese nella posizione di operare su una scala più grande. Il Commissario Monti e i suoi colleghi si trovano di fronte a una sfida di proporzioni gigantesche e il gruppo dei liberali, democratici e riformatori è preoccupato da un eventuale svilimento della politica di concorrenza, vuoi sul fronte dell' esame delle fusioni, vuoi dal punto di vista della sorveglianza sulle pratiche restrittive. La delega di poteri alle autorità nazionali è un' ottima cosa, ma ci preme sottolineare un assunto fatto proprio dall' onorevole von Wogau nella sua relazione in merito alla necessità di una sorveglianza costante sulle autorità nazionali per prevenire eventuali derive nella componente europea e vorremmo, in particolare, che il Commissario ci rassicurasse che vi saranno controlli casuali in materia.  Signor Presidente, nello scarso tempo a mia disposizione desidero appoggiare il lavoro svolto da tutti i relatori e dichiararmi d'accordo su molte delle affermazioni ascoltate in questa discussione, e in particolare con il collega Jonckheer nel criticare l'eccesso di aggregazione dei dati e nel sottolineare la necessità della trasparenza e di un bilancio socioeconomico degli aiuti. Condivido anche la critica relativa all'insufficiente attenzione dedicata allo sviluppo dell'articolo , specie quando si assiste ad abusi di posizione dominante in un contesto di concentrazioni di mercato. Quale deputato dei Paesi Baschi, tengo a manifestare pieno appoggio alle misure per l'applicazione della necessaria concorrenza di mercato. Se dico ciò è per fugare ogni eventuale dubbio fatto sorgere dalle critiche che abbiamo rivolto alla Commissione in generale, e al Commissario Monti in particolare, per avere aperto un procedimento contro gli incentivi erogati alle imprese basche, ritenendoli sussidi di Stato. Il nostro dissenso è dovuto al fatto che la Commissione mostra tuttora di non comprendere la natura del sistema generale e di corresponsabilità del nostro ordinamento, in virtù della quale le disposizioni fiscali basche hanno la stessa natura, lo stesso fondamento e le stesse finalità delle disposizioni degli Stati dell'Unione europea e vengono applicate in via generale a tutti i contribuenti che, in base alle norme che disciplinano i rapporti fra Stato e Regioni in materia fiscale, vi debbono sottostare.  Signor Presidente, signor Commissario, è vero, abbiamo bisogno di concorrenza! Ne abbiamo bisogno per ridurre al minimo la disoccupazione, per avere un'assistenza sanitaria d' alto livello, per la giustizia sociale, per avere standard sociali elevati; poi naturalmente - e questi sono criteri di concorrenza da economia nazionale - ci serve anche la concorrenza fra imprese: massima qualità dei prodotti, stesse condizioni di accesso al mercato per tutte le imprese, prodotti ecocompatibili. Ciò significa che dobbiamo riuscire ad abbinare i criteri di concorrenza necessari dal punto di vista dell'economia nazionale con quelli richiesti dall'economia aziendale. Talvolta ho quasi l'impressione che, diversamente dal paese dal quale provengo - la Germania orientale -, dove la competitività dell'economia nazionale era anteposta a tutto, trascurando quella delle aziende, ora molto spesso si faccia il contrario; la società ragiona quasi solo in termini di impresa. Lo dico essendo personalmente un imprenditore e quindi parte in causa. Un sistema non può però funzionare in questi termini! Funziona soltanto abbinando i due elementi. Vi faccio un esempio: l'Unione europea ha giustamente incentivato l'acciaieria di Grönitz nel Brandeburgo, benché su posti di lavoro ne siano rimasti soltanto Si tratta infatti di posti di lavoro competitivi, perché ora questa acciaieria è al secondo posto in Germania fra i produttori di acciaio per utensili. Chi oggi chiede la restituzione degli aiuti allora concessi non mette sostanzialmente in pericolo soltanto la produzione di quest' acciaieria, bensì quella di un datore di lavoro dal quale in questa regione dipendono naturalmente anche diverse piccole e medie imprese. Non sarà mica questa una politica della concorrenza dell' Unione europea! Se ora vogliamo la concorrenza, dobbiamo riuscire a conciliare le esigenze dell'economia nazionale con i presupposti di quella aziendale. Questa sarà anche l'unica opportunità per riuscire a creare circuiti economici locali nelle regioni sottosviluppate, affinché chi vi abita abbia una sicurezza sociale e veda crescere il proprio potere d'acquisto. Dobbiamo dunque puntare maggiormente su una politica economica orientata alla domanda piuttosto che all'offerta!  Signor Presidente, dalla mia elezione a deputato di questo Parlamento nel non ho mai visto una relazione tanto infarcita di sentimenti e sottintesi anti-irlandesi quanto la relazione Jonckheer oggi in discussione. Vorrei citare letteralmente il testo della relazione: "Gli aiuti statali pro capite più elevati si trovano in Italia, Germania e Irlanda. Tuttavia chiaramente l' Irlanda è in testa quando si sommano gli aiuti nazionali e i fondi regionali e sociali comunitari." Ho l' impressione che il relatore manipoli bellamente le cifre: non riesco a capire come possa inserire i fondi sociali e regionali in questa equazione matematica. Vorrei ricordare all'onorevole collega che l' Unione europea ha approvato le nuove linee direttrici per gli aiuti regionali per il periodo oltre il Si tratta, in pratica, di un' estensione degli obiettivi politici per la realizzazione del mercato interno europeo: le disparità tra le regioni devono essere corrette se vogliamo che il mercato interno si realizzi e prosperi. Mi compiaccio che, nell'Europa degli anni successivi al , per le nuove imprese che si insediano nelle regioni dell' obiettivo sarà consentita una sovvenzione del % e di un ulteriore % per le PMI relativamente agli investimenti in beni capitali. Ricordo all' onorevole Jonckheer che le società irlandesi o le società straniere in Irlanda devono comunque attraversare due bracci di mare per raggiungere il mercato sul continente europeo. Nessun altro Stato membro si ritrova penalizzato a questo punto.  Signor Presidente, onorevoli colleghi, il divieto di costituire cartelli è il nocciolo di una disciplina della concorrenza funzionante in Europa. La gestione pratica della sorveglianza del divieto di costituire cartelli è stata ritenuta insoddisfacente dalla Commissione; su ciò siamo d' accordo, mentre i pareri divergono sulla soluzione. La proposta della Commissione non si discosta formalmente dal divieto di costituire cartelli, in realtà però questa proposta è una forma di transizione da un divieto con riserva di autorizzazione a un'autorizzazione con riserva di divieto. Si tratta della transizione dal principio del divieto al principio dell'abuso. I miei colleghi ed io rifiutiamo risolutamente un cambiamento di sistema così profondo. Non accetto che un problema di attuazione pratica diventi motivo per modificare la disciplina. Si modifica l' ordinamento affinché ridiventi attuabile: francamente non lo trovo accettabile. La Commissione cede il suo monopolio delle esenzioni. Sullo sfondo del previsto sistema dell'eccezione legale, si esentano comunque le restrizioni alla concorrenza, nella misura in cui ricorrano i presupposti dell'articolo , paragrafo del Trattato. Viene meno la necessità di notifiche a Bruxelles, ossia in futuro la Commissione dovrà procedere alla cieca. Questo non lo ritengo accettabile. L' idea della Commissione è completata da un potenziamento del controllo a posteriori da parte delle autorità e dei giudici nazionali degli Stati membri. Ma se questo avverrà nel contesto di una rinazionalizzazione, trasformeremo la politica della concorrenza europea in un guazzabuglio. Ritengo che questo non sia accettabile. Così facendo indeboliremo uno dei cardini della politica europea. Il cambiamento di sistema ipotizzato dalla Commissione europea nella normativa antitrust comporta altri gravi rischi del punto di vista della politica della concorrenza. L'attuale sistema comprende sufficienti alternative diverse per garantire l'apertura dei mercati e la libera concorrenza. Del resto, con la sua proposta la Commissione ritorna a vecchie idee già presentate negli anni Cinquanta e Sessanta, senza però ottenere la maggioranza. Dato che la Francia allora aveva molto insistito per l' eccezione legale, era stata risarcita con concessioni nella politica agricola. Dopo quarant'anni questa proposta ritorna sul tappeto e creerà, ne sono certo, margini di manovra per la formazione di cartelli a scapito dei consumatori in Europa. Io questo lo trovo inaccettabile!  Signor Presidente, onorevoli colleghi, in questa importante discussione sulla concorrenza, intervengo in particolare sulla relazione dell' onorevole Langen sul codice degli aiuti alla siderurgia. Come ha riconosciuto la Corte di giustizia nel , il settore siderurgico è particolarmente sensibile alle turbative della concorrenza. Qualche anno fa avevo infatti concluso in tal senso una relazione che avevo elaborato sui punti di forza e sulle debolezze della siderurgia europea. Per questa ragione era legittimo istituire un sistema di aiuti al settore al fine di garantire la sopravvivenza delle imprese valide anche se in contraddizione con l' articolo del Trattato CECA. Questo è in realtà l' obiettivo del sesto codice degli aiuti all' industria siderurgica ma, nel contempo, occorre evitare ogni attacco alle condizioni concorrenziali e qualsiasi perturbazione grave dei mercati, per cui è importante regolamentare tali aiuti. Pertanto, è necessario continuare a limitare gli aiuti di stato agli aiuti alla ricerca, allo sviluppo, alla protezione dell' ambiente e ai casi di chiusura delle imprese. Sempre nello stesso ordine di idee, è essenziale che gli Stati membri rispettino l' obbligo di rendere conto alla Commissione sugli aiuti concessi a favore delle loro imprese siderurgiche. La Commissione propone termini più brevi e io sono d' accordo. Come il relatore mi compiaccio della relazione della Commissione ma deploro che non contempli tutti gli aspetti connessi agli aiuti. Benché il codice degli aiuti alla siderurgia sia redatto in termini molto chiari, la Commissione ha autorizzato la concessione di aiuti a imprese siderurgiche che non rientrano nelle categorie previste dal codice. Per ragioni di equità, o si applica il codice o lo si modifica. Per concludere, Signor Presidente, con lo scadere del Trattato CECA sarà necessario rivedere le regole perché ritengo che il sistema di aiuti dovrà continuare oltre il ; sono quindi favorevole a un regolamento del Consiglio teso a garantire la sicurezza in questo campo. Io e i miei colleghi restiamo pertanto in attesa di proposte della Commissione europea a tal fine.  Signor Presidente, desidero intervenire anch'io a proposito della relazione dell'onorevole Langen sugli aiuti alla siderurgia. Mi trovo d'accordo con il relatore su due punti. In primo luogo, sulla necessità di garantire pari condizioni di aiuti a tutti gli Stati membri; in secondo luogo, sulla trasparenza che deve accompagnare questi aiuti. Ci associamo al relatore nel criticare il fatto che, nonostante le norme previste dal sesto codice degli aiuti alla siderurgia, la Commissione abbia spesso autorizzato la concessione di aiuti a imprese che non rientrano nelle categorie di cui al codice. In ogni caso, signor Presidente, ciò che più ci preoccupa è la diminuzione dei prezzi del percento a causa delle importazioni. La ragione di questa diminuzione va ricercata nella concorrenza sleale praticata, nell'ambito della siderurgia, dalla Corea del Sud e da Taiwan, in forza delle diverse condizioni lavorative e delle diverse normative in materia di aiuti. Sono così drasticamente calati gli ordinativi nel settore della siderurgia e della cantieristica navale - anche di questo si è parlato un istante fa - con una conseguente perdita di posti di lavoro. Io risiedo in una regione in cui il settore della cantieristica navale attraversa, proprio in quest'epoca, gravi problemi: le Asturie. In presenza di mercati ormai di portata mondiale, sarebbero necessarie disposizioni di diritto del lavoro di portata mondiale e norme in materia di aiuti di portata mondiale. Mi rendo conto che sia difficile ottenerle nell'immediato, ma in assenza di norme a disciplina del lavoro che siano eque per tutti i lavoratori, qui come in quei paesi, e in assenza di un equo assetto degli aiuti, qui come in quei paesi, sarà molto difficile salvaguardare l'occupazione, in Europa come in quei paesi.  Signor Presidente, signor Commissario, signor Direttore generale, onorevoli colleghi, sulla relazione von Wogau desidero intanto dire quanto segue: accolgo con favore l' impegno della Commissione ad avviare, senza nessun tabù, un processo di discussione proponendo provvedimenti di riforma concreti sulle regole procedurali, finora molto rigide. Mi congratulo inoltre con il relatore Karl von Wogau che ha centrato in pieno l'argomento, ma chiede anche concretamente che si faccia chiarezza, ricorda le necessarie misure di accompagnamento e affronta criticamente e senza ipocrisie i problemi attualmente articolati. Il Libro bianco e la relazione giungono all'inizio di un necessario processo di riflessione, discussione e riforma, il quale non è ancora concluso restando da chiarirsi varie domande nostre, dei giudici, degli Stati membri e soprattutto delle piccole e medie imprese interessate. La politica della concorrenza deve continuare a essere gestita centralmente e non può essere rinazionalizzata, perché ciò sarebbe rischioso per il mercato interno e per la posizione dell' Europa nell'economia mondiale, ma dovrà essere europeizzata nel quadro della sussidiarietà. Pertanto accolgo anche con favore che la responsabilità parta dal singolo, senza però che la Commissione si sottragga alla propria. L' esperienza pratica - con soltanto nove casi respinti e il per dei casi sottoposti alla Commissione risolti non in via formale, bensì attraverso lettere amministrative non pubbliche e giuridicamente non vincolanti, oppure semplicemente per decorrenza dei termini - indica chiaramente che l'attività della Commissione ha risentito dei limiti temporali, personali e finanziari dell'era della globalizzazione e dell'ampliamento dell'Unione europea. Concludendo, desidero annunciare le mie aspettative nei confronti della riforma: un'equa concorrenza e parità di condizioni, sicurezza giuridica per tutte le imprese, applicazione uniforme della politica della concorrenza, semplificazione procedurale sulla base del principio one-stop-shop, coordinamento delle autorità nazionali della concorrenza, che ritengo autonome, uno stretto rapporto fra autorità e giudici nazionali e la Commissione, nonché una chiara attribuzione di competenze fra le autorità e i giudici nazionali, quando si tratta di applicare il diritto della concorrenza europeo; dalla Commissione mi aspetto che si concentri sugli elementi essenziali nell' adempimento del suo mandato di massimo custode delle politiche europee della concorrenza. Sono curioso di vedere quale forma prenderanno le ampie discussioni in corso quando sfoceranno alla prima proposta legislativa.  La relazione della Commissione conferma che, ad eccezione della Germania, gli aiuti statali alle imprese sono in aumento e questo preoccupa la Commissione, non soltanto dal punto di vista delle condizioni di concorrenza. Per quanto ci riguarda, noi ci poniamo nell' ottica dell' interesse delle classi lavoratrici. La società non trae nessun vantaggio da questi enormi trasferimenti di fondi pubblici verso imprese private. Basti guardare al settore automobilistico, in cui sovvenzioni e aiuti vari degli Stati sono aumentati del percento durante il periodo di riferimento. A quale scopo? Non per mantenere l' occupazione, perché tutte queste imprese hanno soppresso posti di lavoro e proceduto a licenziamenti. Non per migliorare le condizioni di lavoro, perché facendo produrre di più a un minor numero di addetti le condizioni di lavoro peggiorano. Queste imprese avevano bisogno dell' aiuto statale per sopravvivere? No, le imprese del settore automobilistico incassano profitti colossali da anni. Gli aiuti di stato non soltanto hanno effetti perversi, perché come si riconosce nella relazione dell' onorevole Jonckheer provocano la caccia alle sovvenzioni tramite trasferimenti d'attività da un paese all' altro, ma sono anche inaccettabili, perché utilizzano il denaro pubblico per l' arricchimento di un pugno di azionisti privati. Il fatto che ovunque si favoriscano i più ricchi con il denaro dello Stato ha condotto nell' intera Europa al deteriorarsi dello Stato sociale, all' abbandono dei servizi pubblici, alla chiusura degli ospedali. Il mio voto contro la relazione Jonckheer ha lo scopo di affermare la necessità di un' altra politica, ossia quella dell' interruzione di qualsiasi aiuto alle imprese private e dell' utilizzo del denaro così risparmiato per sviluppare i servizi pubblici e impiegarvi del personale.  Signor Presidente, la discussione affrontata oggi riveste un'importanza straordinaria, in quanto il principio della concorrenza ha rappresentato probabilmente la chiave di volta dell'intero mercato interno. In applicazione del principio della concorrenza, nel nostro ordinamento sono stati sviluppati gli articoli dall' al , la politica di concorrenza propriamente detta ed è stata attuata la revisione di ogni forma di aiuti pubblici e disposizioni fiscali suscettibile di distorcere la concorrenza. Anzitutto le disposizioni fiscali di carattere indiretto; e più recentemente, grazie al Commissario Monti, le disposizioni dirette, specie con il codice di buona condotta. Tutto è andato piuttosto bene ma, come nella nota pellicola Casablanca, il tempo passa ed è necessario adattare alle nuove circostanze l'ordinamento sin qui applicato. A questo riguardo, da tutti gli interventi emerge un notevole grado di consenso. In primo luogo, è importante che l'architettura di tale ordinamento contempli norme chiare e complete. In questo ambito normativo risulta probabilmente ancor più esecranda che in altri l'esistenza di norme confuse, di vuoti legislativi o di regole che si limitino a sancire concetti giuridici indefiniti. Tanto più - come nel caso della seconda parte di questa riforma - quando l'applicazione del regolamento viene affidata alle autorità nazionali. In terzo luogo, mi pare essenziale il ruolo che deve svolgere la Commissione, in contrapposizione alla tentazione di dar vita ad agenzie indipendenti che avrebbero l'effetto di snaturare l'essenza stessa della Commissione, nell'assicurare un'applicazione uniforme da parte degli organismi internazionali. In quarto luogo, infine, come già è stato sottolineato l'ordine giuridico internazionale può dirsi mutato. Ne abbiamo avuto un esempio nella fallita Conferenza di Seattle, e ne abbiamo altri ancora nelle conferenze bilaterali con varie regioni e paesi del mondo. Al principio della concorrenza deve essere ormai data un'applicazione universale. Ed è nostro dovere vigilare sull'effettiva osservanza degli standard ambientali e lavorativi, in modo da evitare forme di dumping in questo ambito, sul rispetto scrupoloso dei diritti di proprietà, sulla revisione dei regimi di aiuti pubblici che, come abbiamo già detto, in molti settori distorcono la concorrenza e distruggono posti di lavoro nei nostri paesi; e, infine, dobbiamo vigilare sull'applicazione di condizioni uniformi che impediscano agli aiuti e alle distorsioni interne altri paesi di ripercuotersi sul piano internazionale mediante quelle che in definitiva sono trappole.  Signor Presidente, signor Commissario Monti, nella relazione Jonckheer sugli aiuti di Stato nel settore manifatturiero e in taluni altri settori è possibile riscontrare diversi elementi estremamente positivi. Uno fra tutti è il fatto che si evidenzia la determinazione del Parlamento nel voler ridurre gli aiuti di Stato per garantire il perfetto funzionamento del mercato interno. Tuttavia, le conclusioni cui giunge la relazione suscitano non poche preoccupazioni quanto meno all' interno del nostro gruppo. Per esempio, è un dato di fatto che il livello degli aiuti di Stato, calcolati pro capite, vari sensibilmente da un paese membro all'altro, il che dimostra la necessità di questo tipo di censimento. Gli aiuti basati su un egoistico approccio nazionale offrono alle aziende dei vantaggi sleali, sfalsano la concorrenza e provocano una distribuzione iniqua e poco economica delle già modeste risorse europee. E' importante altresì vedere di che tipo di aiuti si tratta. Sarebbe auspicabile che le aziende destinatarie di determinate forme di aiuto di Stato dimostrino, attraverso il proprio impegno, di meritarli. Per esempio, la garanzia di Stato, argomento sul quale la Commissione ha recentemente emanato una dichiarazione, deve naturalmente essere considerata un aiuto di Stato, ma a mio giudizio rappresenta un' alternativa molto migliore degli aiuti erogati direttamente alle aziende. La relazione sulla politica di concorrenza sottolinea ancora una volta che la Commissione continua a credere nella validità di una forte regolamentazione, anziché porre l' accento sul tema dell' efficienza economica, che influisce sulla competitività economica. L'economia europea non potrà mai raggiungere il livello di competitività desiderato se non avremo fiducia nei meccanismi di mercato. Se la politica di concorrenza verrà subordinata agli obiettivi di politica sociale ed ambientale, sarà impossibile conseguire i risultati di efficienza e crescita economica. In effetti, la politica di concorrenza dovrebbe essere vista quale elemento del contesto economico generale e valutata anche in relazione alla politica commerciale e ai diritti immateriali. Il modo migliore per raggiungere gli obiettivi della politica senza sottolineare solo la dimensione sociale consiste nel rafforzare la crescita economica e non nel trovare soluzioni di compromesso sulla politica di concorrenza. Nella relazione Rapkay si sottolinea anche la dimensione internazionale del diritto della concorrenza. A mio avviso sarebbe auspicabile che, anche a livello internazionale, si riuscisse a trovare un consenso generale su determinati principi di base del diritto della concorrenza. Il perseguimento di norme minime uniformi porta invece facilmente ad una situazione in cui ci si sposta dove l' ostacolo è più basso, arrivando così a un minimo comune denominatore che annacqua tutti gli obiettivi della politica di concorrenza.  Signor Presidente, Commissario Monti, ritengo che l'aggiornamento della normativa sulla concorrenza debba costituire un impegno per l'Unione europea, non solo alla luce e in conseguenza dei mutamenti intervenuti negli anni ma anche in previsione dell'ampliamento dell'Unione. Ringrazio il relatore, onorevole Karl von Wogau, per l'impegno dimostrato e apprezzo le sue riflessioni. Esprimo inoltre il mio apprezzamento per le considerazioni e le osservazioni inviatemi dal professor Tesauro, presidente dell'Autorità italiana, che il professor Monti terrà sicuramente in debito conto con grande senso di collaborazione. Il problema reale che abbiamo è sicuramente quello di avviare una maggiore liberalizzazione del mercato e, soprattutto, di rendere omogenei i diversi mercati nazionali i quali, al momento, presentano forti differenze che risultano evidenti se si mettono a confronto i mercati inglese, italiano e francese; in quest'ultimo esistono forti componenti di protezionismo statale che non sono presenti in quello inglese e che sono estremamente limitati in Italia. Un altro problema è rappresentato dalle economie dei paesi interessati all'ampliamento, che potrebbero rischiare di rimanere perennemente economie assistite se non si dovesse prevedere un adeguamento graduale. A mio avviso sarebbe necessario anche creare una soglia al di sotto della quale inserire due momenti significativi che caratterizzano il nostro tessuto economico: le piccole e medie imprese, che rappresentano l'elemento connettivo dell'universo economico europeo, e la protezione sociale, che l'Europa ha sempre garantito alle fasce economiche più deboli. La salvaguardia della funzione sociale del mercato costituisce la discriminante tra un liberismo tout court e un sistema che sia in funzione del miglioramento della qualità della vita della persona. Un aspetto da considerare nella nuova normativa è rappresentato dall'economia delle regioni ultraperiferiche e insulari che vanno salvaguardate. Pertanto, ritengo che sarebbe opportuno pensare anche alla creazione di due fuochi di un mercato esterno, instaurando un rapporto proficuo con la Russia e con i paesi del Mediterraneo proprio per rendere meno periferiche le economie. Auspico e a tale proposito ringrazio il professor Monti che alla nuova normativa verrà dato un taglio il più ampio possibile dal punto di vista della politica economica e garantendone la funzione sociale.  Signor Presidente, la concorrenza rappresenta la forza e il cuore della politica europea del mercato unico. Un mercato libero e aperto può esistere solo grazie alla concorrenza, delimitato da regole del gioco chiare e uniformi. Questo pensiero è formulato alla perfezione nella relazione dell'onorevole Karl von Wogau. Ma l'Europa è in continua evoluzione. Le economie crescono, l'Unione si aprirà ad altri o Stati. Se porteremo ancora avanti l'attuale politica, la Commissione europea non riuscirà a far fronte alla mole di lavoro. Pertanto si impone una modernizzazione della politica della concorrenza. Su questo non si discute. Ciò detto, continuo a nutrire dubbi sul decentramento proposto. Mi chiedo come la Commissione, custode dei Trattati, possa garantire che a Londra, Palermo, Helsinki e in futuro anche a Budapest e Ankara si decida in modo uniforme in materia di concorrenza. Occorre evitare disparità giuridiche e i tribunali che emetteranno le sentenze meno severe verranno inondati di cause in materia di concorrenza. Non basta dire che gli Stati membri hanno anni di esperienza. In Olanda le autorità della concorrenza sono appena agli inizi, dato che il mercato è assai piccolo e che al contempo, purtroppo, viene spesso definito quale mercato rilevante. Al contrario di quanto invece avviene in Germania dove un Kartellamt di grande esperienza esercita le sue competenze su un mercato gigantesco. La convinzione della Commissione europea che quasi automaticamente tutti i paesi interpreteranno allo stesso modo la legislazione potrebbe essere definita "fiducia mal riposta", ed è un errore. Occorre darsi da fare per ottenere l'uniformità. Penso a tribunali nazionali specializzati con possibilità di appello diretto presso una speciale camera della concorrenza in seno alla Corte di giustizia europea. Una simile camera in Lussemburgo è essenziale per raccogliere le necessarie esperienze. Inoltre, i vasti interessi economici e sociali legati a queste cause non permettono che una sentenza si faccia attendere due anni, come è d'uso adesso. Che cosa ne pensa il Commissario? Voglio concludere il mio intervento con una importante osservazione sulle piccole e medie imprese. Per garantire loro una maggiore sicurezza, la Commissione europea dovrebbe stilare un regolamento di esenzione per le piccole e medie imprese, cosicché oltre alle esenzioni verticali siano possibili anche esenzioni orizzontali. Collaborando fra di loro, le piccole aziende indipendenti devono potersi opporre alle grandi catene, pertanto la politica europea della concorrenza non può avere come obiettivo di rendere loro la vita impossibile. Inoltre, a questo proposito, si dovrà altresì pensare se non sia meglio ricorrere a un sistema di preallarme, una sorta di cartellino giallo invece di ricorrere immediatamente al cartellino rosso, che fungerà da ammenda minacciando la sopravvivenza dell'azienda.  Signor Presidente, intervenire per ultima mi dà il privilegio di poter dire al Commissario che la maggioranza di questa Assemblea appoggia la sua iniziativa e che ha dato prova di una fiducia totale, a mio avviso pienamente giustificata, verso il modo in cui lei sta conducendo la barca in porto. Su questa barca, tuttavia, anche noi vogliamo fare la nostra parte di rematori: e se vogliamo remare anche noi è proprio perché siamo tutti sulla stessa barca. Reputo pertanto del tutto necessario stabilire un dialogo interistituzionale che ci consenta di condurre in porto, di rifinire e di puntualizzare questa importantissima riforma. Le varie idee ascoltate in questa sede potrebbero essere raggruppate in tre grandi categorie. In primo luogo, la preoccupazione manifestata da molti, e segnatamente dalla presidente della commissione economica onorevole Randzio-Plath, di garantire l'assoluta compatibilità con il Trattato di questo nuovo sistema di eccezione legale. Mi associo a questa preoccupazione e credo che l'argomento vada affrontato. In secondo luogo, la questione della certezza del diritto da parte delle imprese. Vero è, signor Commissario, che la Commissione non è una macchina per la produzione di sicurezza giuridica. Su questo siamo d'accordo. Ma è non meno vero - come ribadito da tutte le componenti di questa Assemblea - che il tessuto industriale europeo è un tessuto di piccola e media impresa, e che la Commissione svolge spesso un ruolo di auctoritas, di legittimazione, di garante della legittimità del mercato interno. Ed è a tale riguardo che desidero esprimere il mio parere a proposito di un'osservazione fatta dall'onorevole Karas. Vi sono state soltanto nove decisioni di diniego. Ma qui devo attingere alla mia esperienza di avvocato: chissà quante volte un legale, con due imprese e un progetto, alla luce di un orientamento espresso in via preventiva dalla Commissione ha finito per cambiare quel progetto, in modo da renderlo compatibile con le regole in materia di concorrenza! Questo aspetto non può essere ignorato. In terzo luogo, il problema dell'applicazione uniforme del diritto comunitario. A tale proposito, non c'è nulla da aggiungere all'eccellente intervento della onorevole Thyssen. Reputo la biodiversità un fatto positivo, reputo positiva anche la diversità culturale, ma non la diversità nell'applicazione del diritto, e segnatamente del diritto della concorrenza che rappresenta il nocciolo duro del mercato interno. E qui occorre un lavoro di limatura. Soltanto in alcuni paesi, in Germania per esempio, esiste una giurisdizione specifica. Forse è questa una strada da esplorare, ma certamente non l'unica. Ciò che certamente non possiamo permetterci, signor Commissario - e vorrei concludere proprio su questo aspetto -, è lasciare spazio e fornire argomentazioni a quanti si sforzano di presentare le Istituzioni europee come qualcosa di destinato ai grandi enti, a chi conta, ai ricchi e non al cittadino, non alla piccola e media impresa, che nella peggiore delle ipotesi - ma non si verificherà, perché si prenderanno provvedimenti per evitarlo - si vedrebbe relegata a una giustizia che emette sentenze in contrasto fra di loro, con tempi lunghissimi, senza alcuna possibilità di controllo salvo quella che i francesi chiamano le parcours du combatant, ossia sobbarcarsi una procedura che dura anni fino alla sentenza della Corte di giustizia, che come ben sappiamo allo stato attuale è oberata di lavoro. Signor Presidente, ci troviamo dinanzi a una riforma talmente importante da non trovare aggettivi adeguati per descriverla. Essa va al di là della concorrenza, va al di là della coesione nel mercato interno: a mio avviso, va a toccare in profondità il senso stesso dell'integrazione europea e il senso della sua legittimità. Pertanto, signor Commissario, tutti noi contiamo sul dialogo interistituzionale per poter delineare i tratti di una riforma che tutti ci attendiamo e che, ne siamo certi, con la nostra cooperazione e sotto la sua guida potrà essere condotta a buon fine.  Signor Presidente, onorevoli deputati, ringrazio molto vivamente la commissione economica e monetaria e tutto il Parlamento europeo per il grande interesse che viene dimostrato per i temi della concorrenza. Questo dibattito congiunto ne è, signor Presidente, a mio parere, la testimonianza viva e ricca. Abbiamo ascoltato considerazioni di grande profondità che sono, al tempo stesso, di filosofia della politica economica e di rilievo dell'assetto istituzionale. Il nostro comune intento è quello di aggiornare, di rafforzare la politica della concorrenza, pilastro dell'economia sociale di mercato e della costruzione europea. Il filo conduttore di tutti gli aspetti di riforma della politica della concorrenza, di cui avremo modo di occuparci insieme, è un filo conduttore che mira ad assicurare una protezione più efficace della concorrenza, a ridurre il peso burocratico gravante sulle imprese, ad avvicinare i processi decisionali ai cittadini. Voglio ringraziare personalmente e profondamente l'onorevole von Wogau per l'impegno con cui ha esaminato il dossier relativo al Libro bianco e per la qualità della sua relazione. Vorrei raggruppare le considerazioni che sono state esposte nel dibattito a proposito della relazione von Wogau in quattro punti, che io non considero come critiche alla Commissione ma, anzi, come contributi fondamentali, poiché sussistono delle preoccupazioni che è giusto avere e che insieme vogliamo superare: la questione dell'efficacia, la questione del rischio della rinazionalizzazione, la questione della coerenza nell'applicazione, la questione della sicurezza giuridica. Molto rapidamente li esaminerò uno a uno. L'efficacia: sono convinto che questa riforma permetta di rafforzare, e non di indebolire, la protezione della concorrenza nell'ambito del mercato unico. L'attuale strumento della notifica, onorevoli membri del Parlamento, non consente più il raggiungimento di questo obiettivo perché non assicura l'informazione della Commissione in merito alle restrizioni più gravi ricordo che, in trentacinque anni, solo nove decisioni di proibizione sono state adottate in seguito a notifica e in assenza di denuncia non garantisce la trasparenza e non apporta una reale sicurezza giuridica alle imprese le quali, nella maggior parte dei casi, ricevono una semplice lettera amministrativa di archiviazione. Il sistema proposto permetterà di migliorare la protezione della concorrenza, prima di tutto perché consentirà alla Commissione di concentrare la sua azione sulle restrizioni più gravi, quindi perché implicherà maggiormente le autorità nazionali e della concorrenza nella repressione delle violazioni e, infine, perché permetterà alle vittime delle infrazioni di rivolgersi direttamente ai giudici nazionali, la cui missione è di proteggere i diritti soggettivi. La questione della rinazionalizzazione: anzitutto, benché sia superfluo, vorrei ricordare e sottolineare, tre volte se possibile, che il Libro bianco non tocca minimamente quanto riguarda le concentrazioni e gli aiuti di stato non stiamo pensando ad una devoluzione in queste materie ma, per quanto riguarda il regolamento , c'è un rischio di rinazionalizzazione. Figuratevi se non ci siamo posti questo problema: ce lo siamo posti e lo stiamo vagliando con profonda attenzione, anche grazie alle preoccupazioni da voi esposte. Io non credo, onestamente, che questo timore sia, alla fine, giustificato. La proposta della Commissione riconosce alla Commissione un ruolo centrale nella determinazione degli orientamenti di politica di concorrenza. La riforma non implica alcuna diminuzione nelle attività della Commissione ma una rifocalizzazione di queste sui dossier più importanti. La riforma condurrà a un progressivo svilupparsi questo mi permetto di sottolinearlo perché mi ha colpito molto l'espressione, che peraltro condivido pienamente, usata dal presidente Randzio-Plath della cultura europea della concorrenza. Ecco, la riforma condurrà a un trapianto, a un radicamento sul terreno della cultura europea della concorrenza là dove oggi prosperano pianticelle diverse, loro sì non uniformi delle diverse culture nazionali della concorrenza. Ci sarà un progressivo abbandono dei quindici diritti nazionali a vantaggio di un più ampio utilizzo del diritto comunitario, il quale potrà essere applicato da un più vasto numero di attori. Questa, mi permetto di sottolineare, è una comunitarizzazione del diritto della concorrenza e non una sua rinazionalizzazione. La questione della coerenza nell'applicazione: il rischio di un'applicazione incoerente delle regole di concorrenza va tenuto ben presente, ma credo anche che non debba essere esagerato. Come molte altre disposizioni del Trattato, gli articoli , paragrafo , e vengono, dopo tutto, da decenni applicati da autorità e giudici nazionali, e non mi sembra che ciò abbia creato grandi problemi. In un regime d'eccezione legale il mantenimento della coerenza dipenderà, in primo luogo, dal grado di chiarezza delle regole materiali. La Commissione si sforzerà di precisare il quadro legislativo, sia mediante atti di portata generale sia attraverso la sua pratica decisionale. In secondo luogo, occorrerà predisporre meccanismi efficaci di prevenzione dei conflitti, e il Libro bianco espone meccanismi di informazione e di consultazione. Al riguardo vorrei dire una parola sull'idea, che mi pare ottima, che è stata esposta dall'onorevole Riis-Jørgensen e dall'onorevole Huhne, cioè l'idea del monitoring of the implementation. Si tratta dell' idea di sorvegliare l' applicazione. Devo riconoscere che mi pare un' idea eccellente che probabilmente faremo nostra. Con tutto il rispetto che pure nutriamo per il lavoro svolto dalle autorità nazionali della concorrenza, è ovvio che seguiremo con estrema attenzione l' applicazione del diritto comunitario da parte delle autorità e dei giudici nazionali. Ecco il motivo per cui la Commissione desidera conservare la facoltà di togliere il caso all' autorità nazionale della concorrenza qualora il diritto fosse applicato in modo non corretto. Ciò dovrebbe in parte attenuare le preoccupazioni della onorevole Peijs. Per quanto concerne l' osservazione dell' onorevole Evans in merito all' impatto sulle imprese, è importante che l' analisi dei costi e dei benefici sia fatta seriamente. La vocazione del Libro Bianco, dopo tutto, è appunto raccogliere i commenti delle imprese come di altre fonti. Abbiamo ricevuto numerose osservazioni e contributi eccellenti che costituiscono il materiale per un' analisi dei costi e dei benefici riferita alle imprese. Ci riserviamo di esaminare attentamente tale materiale prima di formulare un proposta legislativa per un nuovo regolamento. Un punto relativo all' impatto sulle imprese riveste un' importanza tutta particolare, come hanno ricordato le onorevoli Thyssen, Peijs e Palacio Vallelersundi: le PMI. Molti onorevoli parlamentari hanno insistito su tale aspetto. La Commissione sta perseguendo con particolare attenzione il tema della sicurezza giuridica per le PMI. Il sistema che proponiamo migliora in modo considerevole la sicurezza giuridica per le PMI. Per quale motivo? Si tratta solo di una mossa politica? No, nel contesto del sistema proponiamo di riformare le regole materiali in modo tale che la gran parte delle PMI saranno coperte dai regolamenti di esenzione per categoria, come nel caso dei vincoli verticali; la maggioranza delle PMI, infatti, detiene meno del % delle quote di mercato. Abbiamo pensato a un notifica de minimis che contiene una dichiarazione in base alla quale le PMI, di norma, non sono assoggettate al severo divieto di cui all' articolo , paragrafo , non sussistendo per tali imprese il problema della posizione di mercato dominante. Stiamo continuando a lavorare su altri regolamenti di esenzione per categoria e linee direttrici che terranno conto globalmente della situazione precipua delle PMI, innanzi tutto eliminando gli effetti burocratici del vigente sistema di notifica e, secondariamente, rendendo immediatamente applicabile l' articolo , paragrafo , a vantaggio particolarmente delle PMI. La quarta questione è quella della sicurezza giuridica. Certo, la sicurezza giuridica, onorevole Evans - sono il primo a riconoscerlo - è importante per le imprese, non solo per le professioni legali che pure svolgono un ruolo importantissimo a favore della costruzione europea. La sicurezza giuridica è importante per le imprese: questo è un tema del quale anche nel suo ultimo intervento il presidente della commissione giuridica e per il mercato interno, onorevole Palacio Vallelersundi alla quale sono molto grato per come sempre segue i temi del mercato unico in senso lato, quindi, in questo caso, inclusa la concorrenza ha sottolineato l'importanza. Io sono convinto che questa proposta accrescerà la sicurezza giuridica delle imprese, e ciò per tre motivi: permetterà di autorizzare, senza previa decisione, in virtù dell'effetto diretto dell'articolo , paragrafo , tutti gli accordi restrittivi della concorrenza che soddisfano le condizioni di esenzione; creerà la possibilità di assistere le imprese in caso di dubbio interpretativo mediante la pubblicazione di pareri motivati; sarà accompagnata da regolamenti di esenzione e da linee direttrici destinate a chiarire le regole e ad assicurarne la certezza. Vengo ora, signor Presidente, rapidamente alla relazione dell'onorevole Rapkay, al quale va il mio sentito ringraziamento per la qualità del suo lavoro e per l'appoggio che sostanzialmente viene dato alla XXVIII relazione annuale della Commissione sulla politica della concorrenza. Mi pare che ci sia una larga identità di vedute, ma ci sono delle sottolineature nella relazione Rapkay che sarà nostro dovere considerare molto attentamente. Ne cito soltanto due per ragioni di brevità: una è quella di un ulteriore accrescimento della trasparenza. Questo Parlamento sa quanto noi tutti riteniamo importante la questione della trasparenza nella politica della concorrenza, e io personalmente fin dal primo giorno in cui sono stato sottoposto all'audizione, il º settembre, presso la commissione per i problemi economici e monetari. Per quanto riguarda la dimensione internazionale della politica della concorrenza posso confermarle, onorevole Rapkay, che la Commissione è disposta a fornire al Parlamento un rapporto su questo tema, che è un tema al quale anche l'onorevole Randzio-Plath ci ha richiamati e nell'ambito del quale posso dire che svolgiamo rapporti bilaterali molto soddisfacenti con le autorità analoghe degli Stati Uniti, del Canada, del Giappone e lavoriamo affinché nell'ambito dell'Organizzazione del commercio nasca un vero e proprio volet concorrenza. Ringrazio con uguale calore lei, onorevole Jonckheer, per la sua relazione sul settimo censimento degli aiuti di stato nell'Unione europea. Non tocco qui la questione della codecisione, ma non certo perché non la ritenga importante. Essa ha un'importanza istituzionale ben rilevante che va al di là, ovviamente, del tema specifico della concorrenza; non ho quindi titolo per pronunciarmi e questo tema, ovviamente, appartiene al contesto più ampio della Conferenza intergovernativa. Per quanto riguarda i suoi suggerimenti, onorevole Jonckheer, lei già sa che i miei servizi stanno pur con la scarsità di risorse, ma risorse molto qualificate, che li caratterizza lavorando attivamente per la produzione del registro degli aiuti di stato e dello scoreboard sugli aiuti di stato. Aspetto anche con grande interesse gli esiti dell'ottavo censimento per il quale le date previste sono: elaborazione dei servizi ora, in gennaio, e adozione della Commissione nel marzo , per valutare se le ultime tendenze risulteranno confermate. L'onorevole Jonckheer, l'onorevole Thyssen e l'onorevole Gemelli si sono riferiti allo stato di preparazione dei paesi candidati in materia di concorrenza in generale e in materia di aiuti di stato. Posso solo dire brevemente che con loro stiamo lavorando molto attivamente e concretamente: si stanno preparando, hanno ormai tutti delle leggi sulla concorrenza e stanno mettendo in piedi le rispettive autorità. Posso poi dire, per quanto riguarda le preoccupazioni che, come sapete, sono anche mie in materia energetica e soprattutto ambientale, che stiamo finendo il lavoro di revisione dell'inquadramento degli aiuti di stato all'ambiente. Voglio inoltre sottolineare, nel contesto dei problemi degli aiuti di stato, il punto, sollevato tra gli altri dall'onorevole Riis-Jørgensen, del recupero degli aiuti illegali. Nell'aprile la Commissione ha adottato un nuovo regolamento di procedura che ha introdotto specifiche regole in materia di recupero. Vedrete, nel corso dei prossimi tempi questo ve lo assicuro quanto seriamente intendiamo prendere queste regole. Infine, signor Presidente, una parola per ringraziare vivamente l'onorevole Langen per la sua relazione, che è più settoriale come oggetto ma non meno importante come contributo. Posso dire che la relazione della Commissione in questa materia degli aiuti di stato all'industria siderurgica, come è noto, non abbraccia le decisioni individuali prese a norma della procedura eccezionale, di cui all'articolo del Trattato CECA, trattandosi di decisioni che esulano dall'ambito del codice degli aiuti alla siderurgia. Riguardo alle future disposizioni in materia di aiuti alla siderurgia, che entreranno in vigore dal luglio del , provvederemo affinché si continui ad applicare una disciplina rigorosa, la cui necessità risulta ormai condivisa dagli stessi ambienti industriali. Quando avremo messo a punto la nostra proposta in merito alle nuove regole e scelto la forma giuridica più adatta, sarò lieto di esporvi la nostra visione. Ecco, signor Presidente, quello che io porto a casa da questo dibattito, per il quale sono molto grato al Parlamento, è un appoggio intellettuale e politico, mi pare senza distinzioni, del Parlamento europeo alla politica della concorrenza, un apprezzamento di fondo per il lavoro che la Commissione svolge e una fiducia perché possa continuare a svolgerlo in futuro, cose di cui sono particolarmente grato. Continueremo, in particolare con la commissione per i problemi economici e monetari, ma più in generale col Parlamento, quel dialogo interistituzionale che s'è instaurato. In proposito mi è piaciuta la sua espressione, onorevole Palacio: dobbiamo tutti remare e, possibilmente, nella stessa direzione. La concorrenza non è un obiettivo, come giustamente ha osservato l'onorevole Rapkay, ma un importantissimo strumento della nostra costruzione europea. Come ha detto all'inizio del dibattito l'onorevole von Wogau, la concorrenza alla fine non è una cosa astratta: è nell'interesse dei cittadini, è la base dell'economia sociale di mercato. Vorrei anche dire che, nella costruzione europea, la concorrenza ha avuto e continuerà ad avere anche un valore civile e non solo economico.  La ringrazio, Commissario Monti. La discussione congiunta è chiusa. La votazione si svolgerà domani, alle  Tutela penale degli interessi finanziari dell' Unione L'ordine del giorno reca la relazione , presentata dall'onorevole Theato a nome della commissione per il controllo dei bilanci, recante le raccomandazioni del Parlamento alla Commissione sull'istituzione di una tutela penale degli interessi finanziari dell'Unione.  Signor Presidente, anno dopo anno apprendiamo, soprattutto dalle relazioni della Corte dei conti europea, che il bilancio dell'Unione europea subisce perdite causate da sprechi, cattiva gestione, irregolarità e - come si sospetta - anche frodi vere e proprie. Da tempo il Parlamento è sceso in campo per avviare iniziative a tutela del denaro dei contribuenti europei che, in ultima analisi, alimenta il bilancio dell'Unione. In questo contesto merita un'attenzione particolare la lotta antifrode tesa a svelare, punire e prevenire tali pratiche. L'istituzione dell'UCLAF, la task force e la creazione dell'Ufficio per la lotta antifrode OLAF sono state tappe importanti su questo cammino, come lo è stato il regolamento relativo alla tutela degli interessi finanziari della Comunità e ai controlli sul posto. Nei casi manifesti di frode, l'Unione può tuttavia comminare solo sanzioni di natura amministrativa; finora le richieste della Commissione di restituzione dei fondi percepiti senza giusto titolo hanno avuto scarso successo; l'azione penale è invece riservata agli Stati membri. Dato che spesso i due ambiti giuridici si sovrappongono, e che le azioni a danno del bilancio dell'Unione stanno aumentando in tutti i paesi e sono perpetrate anche dalla criminalità organizzata, non sempre le competenze fra gli Stati membri risultano chiare. Vi sono inoltre divergenze tra le discipline giuridiche nazionali nonché lungaggini nelle rogatorie, che a volte restano addirittura inevase. Neppure la convenzione relativa alla tutela degli interessi finanziari delle Comunità, firmata dal Consiglio europeo nel , e i due protocolli collegati hanno modificato questo stato di cose: per entrare in vigore, la convenzione deve essere ratificata da tutti e gli Stati membri, mentre a tutt'oggi - e sono già trascorsi cinque anni - solo quattro lo hanno fatto. Un tale immobilismo rischia di minare la credibilità dell'Unione e ha indotto il Parlamento a proporre l'istituzione di uffici della procura europei. Non ci si propone in alcun modo di dare vita a un ordinamento penale e giudiziario transnazionale, bensì di dotare l'Unione degli strumenti necessari per tutelare i suoi interessi finanziari, nel pieno rispetto della sussidiarietà. La relazione che stiamo dibattendo riprende quest' idea e chiede alla Commissione europea di presentare proposte legislative tese a realizzare tale obiettivo, facendo proprie le preoccupazioni espresse nei pareri della commissione giuridica e per il mercato interno e della commissione per la libertà e i diritti dei cittadini, la giustizia e gli affari interni. Traendo le conseguenze dall'istituzione dell'OLAF, le due raccomandazioni che abbiamo formulato mirano a garantirne l'efficienza e la trasparenza operativa e giuridica nonché la tutela dei diritti individuali. A tal fine è necessario un atto normativo - oggetto della prima raccomandazione - che contempli le figure di reato lesive degli interessi finanziari dell'Unione ed enunci altresì alcuni indirizzi di principio. Appoggio a questo proposito l'emendamento che prevede di fissare al settembre il termine entro il quale la Commissione deve presentare la sua proposta. La seconda raccomandazione riguarda la procedura penale. La Commissione - e anche qui propongo una modifica al maggio - dovrebbe presentare un atto giuridico sull' istituzione di un organismo indipendente, legato istituzionalmente alla Commissione, che eserciti poteri di coordinamento e di controllo sulla regolarità dell'attività d'indagine dell'OLAF. Il comitato di vigilanza già in essere può controllare soltanto l'indipendenza del direttore dell'Ufficio. L'atto proposto dovrebbe contemplare uno status indipendente per questo nuovo organismo e definirne le funzioni, limitandole alle indagini interne dell'OLAF e all'azione penale contro chi lede gli interessi finanziari delle Comunità europee nonché alle relazioni con le autorità nazionali. Resta esclusa ogni influenza sull'amministrazione della giustizia negli Stati membri. La supervisione della regolarità degli atti dovrebbe essere demandata alla Corte di giustizia. Auspichiamo inoltre che l'imminente Conferenza intergovernativa avvii il dibattito sulla creazione di un'autorità europea che possa esercitare l'azione penale a tutela degli interessi finanziari dell'Unione, possibilmente sulla base dello studio noto come Corpus Juris, realizzato da studiosi di chiara fama e ormai ampiamente riconosciuto, nonché degli studi di fattibilità pubblicati nel frattempo. Questo progetto è caldeggiato anche nella seconda relazione del cosiddetto Comitato dei Saggi. Pure la Commissione, i Commissari Barnier e Vitorino, e alcuni Stati membri sono inclini a raccogliere quest' idea. Vi chiedo pertanto, onorevoli colleghi, un voto a favore di questa relazione, approvata a larga maggioranza dalla commissione per il controllo dei bilanci. Con essa possiamo segnalare ancora una volta l'impegno attivo del Parlamento a prevenire la cattiva gestione e in particolare le frodi e a sanzionarle laddove necessario.  Signor Presidente, sono lieta di poter intervenire in questo dibattito per congratularmi con la onorevole Theato. Ritengo che la cooperazione instauratasi fra le varie commissioni intorno a questa relazione sia stata ottima, tant'è vero che si traduce oggi in un testo sobrio e improntato a serenità nonostante la delicatezza della materia. Una sobrietà e una serenità peraltro del tutto necessarie per poter approfondire l'articolo , paragrafo Infatti, se dovessimo attribuire un premio all'articolo più oscuro, meno chiaro o più confuso - a seconda delle preferenze -, indubbiamente si tratterebbe di una gara molto combattuta, perché il Trattato offre un intero campionario di articoli complessi; eppure questo articolo sarebbe, senza ombra di dubbio, uno dei candidati con le migliori probabilità di ottenere il premio. Ma si tratta al contempo di una materia estremamente delicata, dal momento che è in gioco la tutela degli interessi finanziari della Comunità, come saggiamente ha ricordato la onorevole Theato. Siamo tutti consapevoli - ed è stato il Parlamento a lanciare questa preoccupazione, o quantomeno a farla propria - della necessità di tutelare gli interessi finanziari della Comunità. Attenzione, tuttavia, a non gettare insieme all'acqua del bagno anche il bambino, per usare un espressione francese: in altre parole, la protezione degli interessi finanziari della Comunità deve rispettare da un lato - come ricordato dalla relatrice - le competenze degli Stati membri, ma dall'altro non può non tener conto di alcuni aspetti che riguardano i cittadini e le loro garanzie fondamentali. Ebbene, le conclusioni della relazione Theato rispettano appieno tali aspetti. Pertanto, in qualità di presidente della commissione giuridica e per il mercato interno, e naturalmente anche in veste di deputato, confido che domani la nostra Assemblea possa sostenere ad ampia maggioranza la relazione, e che questa riceva adeguata attuazione da parte della Commissione europea.  Signor Presidente, come ha detto la onorevole Theato la relazione in esame riveste un' importanza cruciale. Essa è stata proposta dalla commissione per il controllo dei bilanci in quanto relazione di iniziativa legislativa. Una delle ragioni per cui abbiamo favorito con entusiasmo tale iniziativa è che l' Unione europea si è guadagnata, ci piaccia o no, una reputazione in materia di frodi e cattiva amministrazione, talvolta magari esagerata ma inconfutabile. Occorre fare qualcosa al riguardo. Alcuni dei provvedimenti che abbiamo messo a punto in passato non sono stati onorati da taluni Stati membri e non va dimenticato neanche che gli Stati membri sono responsabili dell' esecuzione di circa l' % del bilancio comunitario. Molti Stati membri non hanno firmato né ratificato la Convenzione sulla protezione degli interessi finanziari e pertanto occorreva necessariamente intervenire in modo più radicale. E' una responsabilità che dobbiamo assumerci seriamente. Deve essere possibile perseguire penalmente chi commette frodi ai danni dell' Unione europea. La domanda che sorge è: quale autorità può perseguire? Questa è la vera difficoltà: chi ha competenza giurisdizionale se si ha a che fare con un organismo che opera a livello transfrontaliero? D' altronde occorre dimostrare sensibilità anche per le preoccupazioni nutrite dagli Stati membri. La proposta di istituire un Procuratore europeo è estremamente delicata: siamo tutti consapevoli che un approccio decisamente federalista e un' autorità giudiziaria europea che abbia la precedenza sulle autorità giudiziarie nazionali costituiscono un passo troppo lungo per molti. Tuttavia si tratta di un dibattito che va aperto e intendiamo sollecitare la CIG in questo senso. L' aspetto di maggiore rilevanza per il Parlamento, guardiano del bilancio dell' Unione, verte sul trattamento da riservare ai funzionari che lavorano per le Istituzioni europee. In questo momento di esame dell' intero processo di riforma è cruciale inviare il segnale giusto: chi commette una frode è penalmente perseguibile. Questo è un concetto che non tutti adesso capiscono ma che deve essere colto. Gli aspetti relativi alla competenza giudiziale sono stati illustrati dalla onorevole Palacio. Desidero puntualizzare che il mio gruppo presenterà un emendamento inteso a sopprimere i dettagli delle proposte che chiediamo alla Commissione di sottoporci per affrontare il problema. Siamo consapevoli che la discussione è delicata; sappiamo che la Commissione forse ha bisogno di un certo margine di manovra per negoziare una situazione che sia accettabile per tutte le parti in causa. Mi preme chiarire che non ci impegniamo a favore di un Corpus Juris né di un Procuratore europeo, ma ci impegniamo invece decisamente a modificare lo status quo che è totalmente inaccettabile.  Signor Presidente, innanzi tutto voglio congratularmi con la onorevole Theato per la sua relazione, che trovo ottima e che il mio gruppo appoggerà nelle sue grandi linee. Ho soltanto la forte sensazione che in questo stadio avrebbe voluto spingersi un po' oltre. Dopo aver ascoltato le discussioni degli ultimi cinque o sei mesi penso che sarebbe stato possibile. Sappiamo tutti che nel concordammo che occorreva garantire una migliore protezione penale degli interessi finanziari dell'Unione, ma che gli Stati membri non condivisero i nostri sforzi. Si tratta semplicemente di un fatto politico che noi, a mio avviso, in questo momento non possiamo cambiare. La possibilità che adesso ci si presenta è che la Commissione europea adotti nuove iniziative ai sensi dell'articolo del Trattato e mi permetto di suggerirle di farlo quanto prima. Al contrario della collega che è intervenuta prima di me e che è già sparita, il mio gruppo è un grande fautore di un Procuratore europeo. Il mio collega, l'onorevole Jan Kees Wiebenga, indubbiamente si soffermerà in dettaglio su questo aspetto, dato che è l'autore di una relazione sull'argomento. A mio avviso, dobbiamo avere presto una definizione precisa del concetto di frode e di irregolarità. Personalmente ho fatto parte della commissione d'inchiesta sul transito comunitario, e uno dei principali problemi che incontrammo fu che quando si commette qualcosa di sbagliato, e si tratta soprattutto di errori a danno delle entrate dell'Unione europea, lo stesso atto viene considerato un'irregolarità in un paese e un reato in un altro. Si tratta a mio parere di una situazione insostenibile, sicuramente in questo momento. Adesso un commento puramente politico. E' un fatto inconfutabile che alle elezioni europee l'affluenza alle urne sia stata bassa. Per migliorarla possiamo darci da fare subito e combattere il crimine in Europa con un approccio a livello europeo.  La relazione e la proposta della onorevole Theato potrebbero secondo me contribuire a un'inversione di tendenza, facendo capire che le Istituzioni europee vegliano affinché le risorse finanziarie europee siano utilizzate oculatamente e senza frodi. Un primo passo è già stato compiuto con la trasformazione dell'UCLAF in OLAF, un'istituzione indipendente. Ora è importante muovere il secondo passo, creando un quadro giuridico certo entro il quale l'OLAF possa agire. Per questo motivo ci serve una Procura generale europea che dia precise garanzie giuridiche anche agli indagati. Devo aggiungere con rammarico che il mio gruppo non approverà questa relazione all'unanimità, e spero che alcuni dei colleghi possano rivedere la loro posizione nel corso della discussione. Purtroppo si teme ancora fortemente che qui si crei un'istituzione europea a scapito della sussidiarietà. Farò la mia parte affinché la relazione della onorevole Theato incontri un consenso più ampio.  Signor Presidente, siamo sostanzialmente favorevoli alla risoluzione che ci viene presentata, anche se pensiamo che questa non può che essere un invito del Parlamento al Consiglio affinché, attraverso una modifica dei Trattati, venga assicurata un'efficace tutela penale degli interessi finanziari dell'Unione. L'istituzione di un Procuratore europeo e la creazione di figure di reato comuni a tutti i paesi dell'Unione è senza dubbio una buona idea, ma reputo impossibile pensare di realizzarla senza aver prima introdotto un ordinamento giudiziario dell'Unione. Stiamo parlando, infatti, di diritto penale, il campo in cui la resistenza degli Stati nazionali alla comunitarizzazione è e sarà sempre forte. Non è pensabile, infatti, che si possano realizzare norme giuridiche sostanziali e procedurali per un solo settore, qual è quello della protezione degli interessi finanziari, senza aver prima creato un ordinamento giudiziario europeo. E' sufficiente leggere le precise ed esaurienti motivazioni della relazione Theato per rendersi conto di quanti e quali sono i problemi ancora da risolvere. Quest'idea va comunque incoraggiata e non c'è dubbio che proprio durante questo tentativo di proteggere gli interessi finanziari ci si accorgerà della necessità di disporre di un corpus juris comunitario da introdurre nei Trattati. A nome mio personale e del mio gruppo esprimo inoltre l'auspicio che l'anima finanziaria dell'Unione faccia da battistrada per la realizzazione di un ordinamento giudiziario europeo rispettoso dei diritti e delle garanzie dei cittadini, vale a dire di un ordinamento giudiziario che innalzi le garanzie che, purtroppo, in molti Stati non sono ad un livello accettabile. Quindi, a nome del mio gruppo, esprimo parere favorevole alla relazione Theato; tuttavia, ritengo che sostanzialmente si tratti di un argomento da iscrivere all'ordine del giorno della CIG.  Signor Presidente, la relazione della onorevole Theato sulla tutela degli interessi finanziari dell' Unione europea, propone in particolare e in un primo tempo, di centralizzare le azioni penali tramite un Procuratore europeo. Tale proposta è decisamente contraria allo spirito del sistema attuale in cui il diritto penale e la procedura penale, che sono il perno dei sistemi giuridici nazionali, debbono dipendere dalla sovranità di ciascun popolo e sono di competenza esclusiva di ciascun Stato. L' idea di un Procuratore europeo mira invece, per quanto concerne questa materia, a relegare gli Stati in un ruolo subordinato. Inoltre, tale proposta farebbe scattare una serie di riforme assolutamente imprevedibili. Infatti, secondo la relazione della onorevole Theato, il Procuratore europeo sarebbe necessario, in particolare, per inquadrare le indagini dell' Ufficio per la lotta antifrode, l' OLAF. Ma, al contempo scopriamo che secondo la relazione Van Hulten il Procuratore europeo dovrebbe a sua volta essere sorvegliato da un tribunale dell' Unione europea. Ecco come una piccola riforma europea può celare una riforma di media portata che può celarne a sua volta una più grande. Senza dimenticare che una grande riforma può a sua volta celarne una gigante perché ben presto ci verrà proposto un diritto penale europeo e quindi, perché no, successivamente, anche un Ministro della giustizia europeo, controllato dal Parlamento europeo estendendone i poteri. Pertanto, credo che occorra riflettere bene sull' equilibrio dei poteri che si rischia di sconvolgere, presentando questo tipo di riforma apparentemente specifica. In conclusione, a noi pare che proposte come quella di un Procuratore europeo dimostrino l' incapacità di immaginare un' Europa che non sia soltanto verticistica, centralizzata e organizzata attorno a un super-Stato. Il gruppo "Unione per l' Europa delle nazioni" vuole invece un' Europa policentrica che associ le nazioni come una rete. Rete che potrebbe palesarsi, per esempio, con un coordinamento migliore fra le procure nazionali, con la creazione, eventualmente, di organismi nazionali specializzati nelle infrazioni a danno delle finanze comunitarie. Signor Presidente, il quadro giuridico già esiste, è fondato su un buon principio e occorre soltanto perfezionarlo.  Signor Presidente, la onorevole Theato ci propone una rivoluzione istituzionale per un duplice motivo. L' opinione pubblica, che sarebbe indifferente a venti milioni di disoccupati e a migliaia di mucche pazze, sarebbe invece preoccupata per le frodi che metterebbero in pericolo gli interessi finanziari e questi due motivi giustificherebbero un duplice dispositivo: un codice penale europeo che contempli reati anticomunitari e un Procuratore generale europeo. La onorevole Theato pare abbia però dimenticato una prigione europea poiché l' FBI, la polizia europea, esiste già con l' OLAF. Il tutto sarebbe sancito in due regolamenti, uno per il Procuratore e uno per il codice penale, regolamenti fondati sull' articolo del Trattato, cioè partendo dal diritto derivato perché la caratteristica del diritto derivato è di consentire qualsiasi deviazione. In realtà le deviazioni sarebbero due. In primo luogo, la deviazione ideologica classica, eurofederalista, un mercato unico, un' IVA unica, una diplomazia unica, un esercito unico e ora un diritto penale unico e un Procuratore unico. Tutto ciò per lottare contro una frode inferiore a un miliardo di euro mentre se ne lasciano andare decine di miliardi per gli SPG, per le zone di libero scambio, per i regali doganali alla Chiquita e per i miliardi persi sulla quarta risorsa, il PIL, dovuti al patto di austerity sul bilancio. Poi c' è la deviazione puritana: l' Europa tedesca del Nord, l' Europa luterana, calvinista, quaker vuole imporci il suo ordine morale. In fondo, più ci si lascia andare sui costumi più si stringono i cordoni della borsa.  La credibilità dell' impegno del Parlamento europeo per garantire l'utilizzo corretto delle risorse finanziarie è legata a doppio filo al nostro impegno a favore delle indagini sul passato e della prevenzione futura. I cambiamenti necessari non sono solo di natura amministrativa, ma anche strutturale; in altre parole, dobbiamo creare gli strumenti atti a garantire una tutela penale per ora inesistente. La Conferenza intergovernativa mi pare la sede più opportuna per questo dibattito. Ovviamente c'è anche chi sostiene che il diritto penale e di procedura penale siano materie squisitamente di competenza degli Stati membri e che il principio di sussidiarietà escluda qualsiasi altra riflessione in merito. E' fuori dubbio che personalmente mi annovero tra i propugnatori di quest'ultimo principio, essendo contraria a qualsiasi ulteriore estensione delle competenze sovranazionali dell'Europa. Proprio nell'ottica delle richieste indirizzate alla Conferenza intergovernativa, l'accento va posto su una netta separazione delle competenze. Non vedo tuttavia in ciò alcuna contraddizione con la richiesta di creare strumenti penali e di procedura penale, oggetto delle raccomandazioni e della relazione, in quanto trattasi di interessi che riguardano incontestabilmente tutta l'Unione europea e che come tali non ledono gli interessi giuridici degli Stati membri, ma anzi li promuovono almeno indirettamente. Gli esperti ne hanno confermata la compatibilità con i diversi ordinamenti giuridici nazionali, il che dimostra che l'Europa ha molto in comune anche nell'ambito del diritto penale, per esempio a proposito delle figure di reato interessate. Alla luce di queste considerazioni ritengo adeguata la creazione di un tale contesto così come proposto, e la giudico anzi necessaria per lo sviluppo coerente dell'OLAF.  Signor Presidente, un Procuratore europeo sarà in grado di eliminare i raggiri a carico dei fondi comunitari? Io non lo credo. Possiamo invece ottenere risultati sostanziali con gli strumenti esistenti. Un' alternativa al Procuratore europeo potrebbe essere EUROJUST così come proposto nell' ultimo Vertice europeo. EUROJUST, nella sua architettura, dovrebbe fare capo a EUROPOL e fornire un supporto per le indagini in caso di reati penalmente rilevanti. Ciò di cui abbiamo bisogno è appunto una cooperazione pratica di questa natura. L' OLAF, EUROPOL e la Convenzione sull' estradizione e la mutua assistenza giudiziaria in materia penale devono essere utilizzati al meglio e quando la Convenzione sulle frodi del sarà stata finalmente ratificata dagli Stati membri saremo in grado di fare molto. Tuttavia sono d' accordo con la relatrice: è assolutamente inaccettabile che la maggioranza degli Stati membri non abbia ancora ratificato la Convenzione. Ciò non è per nulla positivo e capisco benissimo l' insofferenza di chi allora chiede un Procuratore europeo. Si tratta però di un' impresa mastodontica. Saranno comunque solo i casi più grossi ad avere conseguenze penali. Il % dei casi si risolverà con procedure disciplinari per negligenza o incompetenza. Occorrono, invece, un sistema di controlli interni composito e più ampie possibilità di licenziamento. Dobbiamo modificare lo statuto del personale e le procedure disciplinari e soprattutto cambiare le pratiche. L' articolo dello statuto del personale sul licenziamento per negligenza grave non viene mai utilizzato. Forse sarebbe il caso di fare ordine e pulizia al nostro interno prima di lanciarci nell' impresa di costruire nuove fantastiche Istituzioni!  Signor Presidente, tutti noi vogliamo combattere le frodi in Europa, ma la questione è sapere se anche l'Unione europea intende rimboccarsi le maniche. La risposta è che purtroppo noi ne sappiamo ben poco. Il Vertice di Tampere si è occupato della lotta alla criminalità, e tutti si sono dichiarati "soddisfatti", sebbene in realtà siano stati compiuti ben pochi progressi. Non è ancora entrata in vigore alcuna legislazione contro le frodi, poiché, com'è già stato detto, gli Stati membri non ratificano la Convenzione. Il lavoro da fare è ancora molto, ma vediamo quali sono esattamente le implicazioni. Due sono gli aspetti da affrontare, come si legge a chiare lettere nella relazione della onorevole Theato. Primo, in tutti gli Stati membri devono valere le stesse disposizioni penali in materia di frodi europee. Quindi, unificazione in questo campo circoscritto. Secondo, occorre creare un Procuratore europeo che abbia due compiti, offrire assistenza ai procuratori nazionali, quindi partecipare ai procedimenti penali dei casi di frode europea, e come secondo compito, il controllo giudiziario di Europol e dell'OLAF, due servizi investigativi che attualmente possono sottrarsi a qualsiasi controllo giudiziario. Il Procuratore europeo non deve fare paura a nessuno. Tutti lo dipingono come uno spauracchio, ma in realtà è qualcosa di positivo. Europol è stato istituito per promuovere la collaborazione fra le forze di polizia. Non è un organismo al di sopra dei servizi di polizia nazionali, ma ha il compito di garantire lo scambio di informazioni fra i corpi di polizia. Allo stesso modo una piccola Procura europee, con competenze limitate, potrebbe contribuire alla collaborazione, non in fase di inchiesta, bensì in fase di procedimento penale. Il Parlamento è favorevole, come anche il Comitato dei saggi. Invito il Consiglio dei Ministri e la Commissione europea a schierarsi anche loro a favore di tale misura.  Signor Presidente, desidero concentrarmi sulla questione del Corpus Juris. Voglio esprimere tutto il mio appoggio per quanto ha sostenuto la onorevole Morgan. Il Corpus Juris è stato elaborato a prescindere da qualunque dibattito pubblico o partecipazione dell' opinione pubblica. L' idea di un Procuratore europeo secondo il modello accusatorio continentale con poteri giurisdizionali su tutto il territorio dell' Unione avrebbe un impatto notevole sui sistemi tradizionali dell' Irlanda e del Regno Unito. Gli Stati membri hanno diritto di essere informati sull' idea di un codice penale unico e di un Procuratore europeo. Quando il progetto fu elaborato si parlava di applicarlo limitatamente ai casi di frodi contro il bilancio comunitario, ma quando poi il Corpus Juris ha visto la luce nel a San Sebastian - di fronte a un pubblico molto selezionato di giuristi e senza neanche un rappresentante dei media - l' allora Presidente del Parlamento europeo, l'onorevole Gil-Robles Gil-Delgado, affermò che ai suoi occhi si trattava di una fase embrionale e che l' intenzione era estendere la competenza comunitaria a tutti gli ambiti di rilevanza penale. Occorre aprire un dibattito pubblico su questo tema: gli Stati membri e i cittadini europei devono essere debitamente informati. E' necessario affrontare la questione della minaccia al sistema giudiziario tradizionale dell' Irlanda e del Regno Unito. Su questi temi è necessario promuovere una trasparenza e un' apertura maggiori di quelle constatate finora. E' inaccettabile che tutto ciò sia stato imposto agli Stati membri dell' Unione senza un vero e proprio dibattito pubblico.  Signor Presidente, cari colleghi, a nome dei deputati radicali, in sede di commissione per il controllo dei bilanci mi sono astenuto su questo testo, perché condivido le preoccupazioni che sono state espresse, in modo così autorevole, dalla rappresentante di un'altra cultura giuridica che è certamente importante, vale a dire quella della common law. Con questo testo indubbiamente forziamo la mano, poiché riteniamo che vi siano aspetti che vanno risolti ed è importante che la frode comunitaria sia repressa, che sia giugulata. Tuttavia, il modo in cui la nostra commissione, con l'impeto e la volontà caparbia della presidente Theato, intende portare a compimento questo testo non può essere esente da critiche. Un'altra critica importante al testo concerne il diritto derivato. L'articolo del Trattato consente al Consiglio di trovare gli strumenti adeguati per la repressione della frode. Ci lascia tuttavia un po' perplessi che si preconizzi un'Istituzione, che rappresenterebbe un salto di qualità, senza prevederne da subito i contraccolpi, vale a dire trascurando l'aspetto della difesa e quindi la possibilità che in un sistema giuridico così importante accusa e difesa possano funzionare efficacemente. Con l'astensione in sede di commissione abbiamo voluto esprimere queste perplessità.  Signor Presidente, credo che occorra fare una riflessione ad alta voce su questo argomento nella sede del Parlamento europeo, in seduta plenaria e nelle commissioni, anche se è evidente che il dibattito non può prescindere dal mondo della cultura, della cultura giuridica e dagli ambienti in cui vengono affrontati i temi istituzionali. Ci troviamo di fronte ad episodi molto gravi che in passato sembravano essere un costume. Oggi qualcosa è cambiato, almeno nei meccanismi, soprattutto per quanto riguarda il controllo, ma non siamo ancora soddisfatti, in particolare se nelle sedi competenti si arriva a parlare addirittura di un Procuratore europeo, di reati, di frodi, di malversazione e di rivelazione di segreti d'ufficio a livello europeo. Io credo che dobbiamo sicuramente tutelare gli interessi della Comunità e la sua immagine nonché il rapporto con i contribuenti, che sono una parte indispensabile ed essenziale della vita della Comunità. Per questo motivo è giusto porsi il problema di una tutela degli interessi di natura generale e universale, raccordandosi meglio con la giustizia nell'ambito dei singoli Stati. A tale riguardo emerge il problema più delicato: come si pone un Procuratore europeo nei rapporti con le singole comunità nazionali e con la giustizia, così com'è strutturata al loro interno? Credo che questo tema vada ancora affrontato sia sotto il profilo culturale che sotto quello pratico. Oggi rischiamo di sovrapporre una nuova Istituzione alle molteplici e diversificate Istituzioni che esistono nei singoli paesi.  Il mio intervento riguarda la relazione Theato. Penso che si sia rimasti ingarbugliati nelle difficoltà giuridiche esistenti, e mi pare evidente che l'Unione europea possa percorrere una sola strada, strettissima, qualora si intendano rendere queste figure di reato giuridicamente perseguibili come figure di reato europee. Mi riferisco alle raccomandazioni e , dove per motivi giuridici non si parla più di Procuratore europeo, bensì di un'autorità europea indipendente. La onorevole Theato qualche minuto fa ha usato il termine organismo. Evidentemente qui vi sono problemi con la base giuridica. Altri problemi riguardano le figure di reato, a proposito delle quali non sono intervenute modifiche: le fattispecie menzionate trascendono per così dire anche le figure di reato europee, o almeno possono farlo, come il riciclaggio, la ricettazione e l'associazione per delinquere. A mio parere sussistono a questo proposito ancora incertezze giuridiche che andrebbero eliminate. Tuttavia, una cosa soprattutto è inderogabile, e per questo motivo voteremo a favore del paragrafo n. ma non a favore delle raccomandazioni: serve un chiaro segnale politico del Parlamento che faccia capire a Commissione e Consiglio che vogliamo un atto giuridico chiaro per mettere fine alla situazione deplorevole venutasi a creare.  Signor Presidente, il Parlamento europeo rivendica da anni una tutela penale specifica e uniforme degli interessi finanziari dell' Unione. In realtà la frustrazione aumenta constatando la fragilità della Convenzione , che cinque anni dopo la firma ancora non è stata ratificata né entrata in vigore. D' altro canto, tentativi più volontaristici come l' attuale OLAF, non placano le legittime preoccupazioni sul sistema di garanzia dei diritti individuali. Le proposte contenute nella relazione della onorevole Theato, volte a invitare la Commissione a presentare un atto normativo concreto sulla tutela penale degli interessi finanziari con specifiche figure di reato, segnatamente la frode nei confronti del bilancio comunitario, a nostro avviso, sono un tentativo serio di istituire un nuovo e sempre più necessario diritto penale comunitario uniforme. Al contempo, tali proposte chiedono l' istituzione di un organismo europeo indipendente che coordini e controlli la regolarità delle indagini dell' OLAF, fatta salva l' amministrazione della giustizia da parte di ogni Stato membro e con la supervisione della Corte di giustizia delle Comunità. Infine, sulla scia di quanto deciso a Tampere, la relazione riafferma la figura del Procuratore europeo, opportunamente venuto alla ribalta in seguito alla decisione del Commissario Antonio Vitorino, e chiede alla CIG di inserire nel suo ordine del giorno l' istituzione di questa nuova figura oggi da tutti ritenuta indispensabile. Questa relazione merita la nostra approvazione perché mantiene viva la necessità di disciplinare giuridicamente ed efficacemente la vita delle Istituzioni, corredando il sistema finanziario dell' Unione di un diritto materiale e processuale europeo, adeguato alla credibilità della vita economica comunitaria. Tuttavia, sorgono alcuni interrogativi molto semplici. Ci si chiede se attualmente esiste una base giuridica sufficiente in grado di giustificare legalmente la creazione di un nuovo diritto penale specificamente comunitario che, sebbene possa essere definito sussidiario, in pratica e in talune zone, sarà sempre in concorrenza con il diritto penale tradizionale e speciale degli Stati membri. In caso di dubbio, non sarebbe più corretto, dal punto di vista politico, togliere dall' ordine del giorno della CIG la riforma del sistema giudiziario, introducendo queste proposte nella riforma più generale del sistema giudiziario dell' Unione come si chiede per il Procuratore europeo? Queste materie non sono forse di maggiore interesse per una revisione dei Trattati per contribuire alla solidità dello spazio di libertà, sicurezza e giustizia dell' Unione?  Signor Presidente, l'Unione europea viene oggi sottoposta a un duro esame. La fiducia verso l'Unione è gravemente compromessa e per porvi rimedio occorre agire con fermezza. Salutiamo pertanto con favore lo stanziamento di nuove risorse a beneficio dell'OLAF, in modo da chiarire ancora più a fondo ogni possibile sospetto. Ci pare infatti ovvio che chi commette illeciti ai danni dell'Unione europea debba risponderne a tutti gli effetti. E' deplorevole che la convenzione sulla protezione degli interessi finanziari della Comunità abbia ricevuto attuazione in così pochi Stati membri. Riteniamo quindi opportuno conferire alla Commissione l'incarico di presentare proposte volte all'ulteriore sviluppo del quadro giuridico già esistente. Non sono tuttavia convinto che l'aumento dell'efficienza in tal senso passi necessariamente attraverso una comune legislazione europea, o un accentramento di questa forma di lotta al crimine. Allo stato attuale resto scettico nei confronti dell'idea di un Procuratore europeo, peraltro difficilmente realizzabile in base al Trattato oggi in vigore. Riteniamo più credibile EUROJUST, che permette la cooperazione fra i procuratori nazionali. Il problema più grave non consiste nel mancato perseguimento degli illeciti ai danni dell'Unione, ma piuttosto nella frequenza con cui questi illeciti sono commessi e nel fatto che vengano scoperti così raramente. La sfida che attende la Commissione e tutti noi consiste nella necessità di individuare un giusto mezzo. Le frodi e le malversazioni non devono condurci nelle secche di una burocrazia gerarchica e superata, che con un eccesso di controlli dettagliati paralizzerebbe lo sviluppo di una moderna amministrazione. E' per questa ragione che salutiamo con favore l'impostazione della relazione Van Hulten, orientata all'offensiva. Il principio di fondo deve essere che ogni amministrazione si assuma la responsabilità dei propri controlli. L'esperienza maturata in fatto di moderna amministrazione ci insegna che la trasparenza, il decentramento delle responsabilità e una valutazione qualificata si rivelano spesso altrettanto efficaci del controllo burocratico in dettaglio. La grande sfida consiste dunque nel dar vita a un'amministrazione moderna ed efficiente senza perdere tuttavia posizioni sul fronte della certezza del diritto e del controllo. Una sfida che richiede interventi di formazione del personale, più moderni metodi di selezione delle risorse umane e, soprattutto, trasparenza. Mettersi in condizioni di poter esaminare in modo efficiente l'operato delle amministrazioni rappresenta la migliore forma di tutela dalle irregolarità.  Aderendo al Trattato di Amsterdam, tutti gli Stati membri si sono impegnati ad assegnare alla lotta alle frodi e alla tutela degli interessi finanziari dell'Unione europea la stessa priorità che attribuiscono alla lotta antifrode sul piano nazionale; è tuttavia un dato di fatto che a tutt'oggi solo quattro Stati hanno ratificato l'accordo del La Commissione condivide in pieno il giudizio della relatrice sull'inaccettabilità di tale situazione. Un atto giuridico, una direttiva che contenga una definizione comune per le fattispecie di frode quali ad esempio il riciclaggio o la corruzione, sancendo formalmente l'obbligatorietà dell'azione penale, può costituire un importante progresso. Per questo motivo proporrò alla Commissione di considerare rapidamente tale passo. L'Ufficio europeo per la lotta antifrode, OLAF, costituisce uno degli strumenti più importanti con cui la Commissione assolve al dovere di combattere le frodi. Per questo motivo, la Commissione non ha inteso tollerare che le due banche europee, la BCE e la BEI, contestassero il diritto dell'OLAF di compiere indagini al loro interno, appellandosi al loro carattere di istituzioni indipendenti. Nella sua ultima riunione, la Commissione ha pertanto deciso di presentare ricorso contro queste due banche, e spero che il Parlamento approvi questa decisione. La seconda raccomandazione contenuta nella relazione in questione riguarda la verifica della legittimità delle indagini compiute dall'OLAF nelle diverse Istituzioni europee. Il comitato di vigilanza dell'OLAF, istituito contestualmente alla creazione dell'Ufficio, ha il compito di garantirne l'indipendenza, ma non può svolgere l'attività di controllo delle indagini interne menzionata nella relazione. Su questo punto concordo in pieno con il comitato di vigilanza e con la relatrice. In altre parole, c'è qui una lacuna che va colmata, ed esaminerò a questo proposito la strada indicata nella relazione. Devo tuttavia pregarvi di una cosa: penso che nel dibattito sull'allargamento della base giuridica dell'OLAF occorra guardarsi dal far pensare, magari per equivoco, che la sua autorità attuale sia insufficiente. L'autorità dell'Ufficio non può essere sminuita, come certamente non vuole neanche la relatrice. In tale senso vi chiedo di appoggiare senza riserve l'attività dell'OLAF anche nella sua forma attuale.  La ringrazio, Commissario Schreyer. La votazione si svolgerà domani, alle  VOTAZIONI   Heaton-Harris . Signor Presidente, intervengo per chiederle qualche precisazione sul Regolamento e precisamente sugli articoli , paragrafo e , paragrafo , entrambi relativi alle votazioni. Non è forse corretto che, eccezion fatta per le votazioni ad appello nominale, si procede inizialmente al voto per alzata di mano e solo successivamente, in caso di risultato incerto, alla votazione elettronica?  In effetti, onorevole collega, ho fatto votare per alzata di mano perché nessun gruppo politico aveva chiesto la votazione per appello nominale. Lei sa che si procede alla votazione per appello nominale o al sistema di votazione elettronica solo su richiesta dei colleghi. In questo caso le garantisco che un' ampia maggioranza si è espressa a favore della direttiva che ho appena posto in votazione.  Signor Presidente, non mi riferivo alla votazione appena conclusa ma alle votazioni in generale. E' evidente che alcuni presidenti di seduta non stanno a guardare le mani, ma procedono direttamente alla votazione elettronica. Mi chiedevo se tale procedura sia corretta. Mi rendo conto che si impiega più tempo, ma non si dovrebbe sempre procedere prima al voto per alzata di mano?  Onorevole collega, le assicuro che presterò molta attenzione alle mani che si alzeranno, sperando che al momento della votazione esse siano numerose.  Proposta di direttiva del Parlamento europeo e del Consiglio relativa al ravvicinamento delle legislazioni degli Stati membri concernenti l' etichettatura e la presentazione dei prodotti alimentari, nonché la relativa pubblicità [COM - C-/ - /] Proposta di regolamento del Consiglio relativo all' applicazione della decisione //CE, Euratom, relativa al sistema delle risorse proprie delle Comunità europee [COM - C-/ - /] Procedura senza discussione: Relazione dell' onorevole Varela Suanzes-Carpegna a nome della commissione per la pesca, sulla proposta di regolamento del Consiglio relativo alla conclusione del protocollo che fissa le possibilità di pesca e la contropartita finanziaria previste nell' accordo tra la Comunità europea e la Repubblica democratica di São Tomé e Principe sulla pesca al largo di São Tomé e Principe, per il periodo dal º giugno al maggio [COM - C-/ - /] Raccomandazione per la seconda lettura della commissione per la politica regionale, i trasporti e il turismo sulla posizione comune [C-/ - /] definita dal Consiglio in vista dell' adozione della direttiva del Parlamento europeo e del Consiglio relativa alle prescrizioni minime applicabili all' esame di consulente per la sicurezza dei trasporti di merci pericolose su strada, per ferrovia e per via navigabile  Signor Presidente, onorevoli deputati, a proposito della seconda lettura, la Commissione può accettare solo uno degli emendamenti proposti dal Parlamento. La Commissione riprende questo emendamento e lo accetta. Relazione dell' onorevole Koch a nome della commissione per la politica regionale, i trasporti e il turismo sulla proposta di direttiva del Parlamento europeo e del Consiglio che modifica la direttiva //CE concernente il ravvicinamento delle legislazioni degli Stati membri relative al trasporto di merci pericolose su strada [COM - C-/ - /] Relazione della onorevole Schroedter a nome della commissione per la politica regionale, i trasporti e il turismo, sulla comunicazione della Commissione "Fondi strutturali e coordinamento con il fondo di coesione - Linee direttrici per i programmi del periodo -" [COM - C-/ - /] Relazione dell' onorevole Berend a nome della commissione per la politica regionale, i trasporti e il turismo, sulla sesta relazione periodica sulla situazione socioeconomica e sullo sviluppo delle regioni dell' Unione europea [SEC - C-/ - /] Relazione dell' onorevole von Wogau a nome della commissione per i problemi economici e monetari, sul Libro bianco della Commissione sulla modernizzazione delle norme per l' applicazione degli articoli e del Trattato CE [COM - C-/ - /] Relazione dell' onorevole Rapkay a nome della commissione per i problemi economici e monetari, sulla XXVIII relazione della Commissione sulla politica della concorrenza [SEC - C-/ - /] Relazione dell' onorevole M. Jonckheer a nome della commissione per i problemi economici e monetari, sul settimo censimento degli aiuti di Stato nell' Unione europea nel settore manifatturiero e in taluni altri settori [COM - C-/-/] Relazione dell' onorevole Langen a nome della commissione per i problemi economici e monetari, sulla relazione della Commissione sull' applicazione nel della decisione n.//CECA del dicembre che istituisce regole comunitarie per gli aiuti alla siderurgia [COM - C-/ - /(COS] DICHIARAZIONI DI VOTO- risorse proprie  In apparenza l' Unione europea si finanzia con quattro risorse proprie, ma in realtà il bilancio europeo è alimentato dall' IVA e dal prelievo sul PIL soprattutto da quando la rinuncia alla preferenza comunitaria e la moltiplicazione delle zone di libero scambio hanno dato un taglio netto ai dazi doganali e al prelievo agricolo comune, già ridotti a causa degli SPG. Pertanto, le frodi a danno dell' IVA comunitaria e le distorsioni nel calcolo del PIL, base imponibile della quarta risorsa, incidono in proporzioni notevoli sui gettiti e sulla giusta ripartizione delle risorse comunitarie. Quindi, l' Europa dalle aspirazioni federali si finanzia, più che mai, come la banale organizzazione intergovernativa che è ma che rifiuta di essere. Ciò si evince chiaramente dal regolamento che ci viene presentato, in cui ci si preoccupa della "contabilizzazione delle risorse proprie" , della loro "messa a disposizione" o del "controllo" degli importi dei dazi constatati messi a disposizione della Commissione. D' altro canto, il nuovo comitato consultivo è composto da rappresentanti degli Stati membri contribuenti. Siamo lontani dalle deviazioni sul "diritto penale comunitario" , sul "Procuratore europeo" o sulla polizia comunitaria, con l' OLAF. Qui, non c' è ancora un' imposta federale europea. E' pur vero però, che l' Europa di membri vorrà un' imposta sul reddito europeo o magari sugli utili, oppure vorrà che l' imposta sulla CO finanzi questo bilancio Relazione Koch  Accolgo con grande soddisfazione la relazione concernente una migliore armonizzazione nella formazione di consulenti per la sicurezza dei trasporti di merci pericolose. Negli ultimi anni, i trasporti nazionali e internazionali di merci pericolose si sono notevolmente intensificati, facendo aumentare i rischi di incidenti. Taluni degli incidenti prodottisi sono stati causati dalle insufficienti conoscenze dei rischi inerenti a tali trasporti. Si è quindi reso necessario, nell' ambito della realizzazione del mercato interno, adottare misure destinate a garantire una migliore prevenzione dei rischi. La direttiva //CE è una risposta a tale esigenza. Le imprese di trasporto di merci pericolose e quelle che effettuano operazioni di carico e scarico connesse a tali trasporti, si sono viste imporre, giustamente, il rispetto delle disposizioni in materia di prevenzione dei rischi, per il trasporto stradale, ferroviario o per via navigabile. Ai fini di agevolare la realizzazione di tale obiettivo, la direttiva //CE ha previsto di designare consulenti per la sicurezza dei trasporti di merci pericolose coloro che possiedono una formazione professionale appropriata. L' obiettivo di tale formazione professionale per i consulenti doveva essere la conoscenza delle disposizioni legislative, regolamentari e amministrative essenziali applicabili a tali trasporti. Se a suo tempo ciò ha costituito un progresso, l' assenza di disposizioni specifiche sull' armonizzazione delle condizioni di esame si è rivelata problematica. Pertanto si è ritenuto indispensabile colmare questa lacuna per giungere a un livello elevato e uniforme di formazione dei consulenti per la sicurezza ed evitare le disparità fra i costi di formazione, che di conseguenza avrebbero influito sulla concorrenza fra imprese degli Stati membri. La proposta della Commissione mira a garantire una formazione uniforme dei consulenti per la sicurezza, delimita il contenuto minimo degli esami e definisce i compiti dell' autorità competente nonché le esigenze che le istanze esaminatrici debbono rispettare. Il nostro Parlamento si è dichiarato favorevole al testo. Ha presentato comunque diversi emendamenti che per la maggior parte sono stati ripresi nella posizione comune del Consiglio, segnatamente per quanto riguarda la necessità di elaborare un questionario e delle dichiarazioni sul rilascio di determinati documenti nel quadro della "specificazione delle modalità d' esame proposte dalla commissione d' esame" . D' altro canto, per essere realista, do il mio appoggio al rinvio della data d' applicazione di tali disposizioni a tre mesi dopo l' entrata in vigore della direttiva. Concludo insistendo sul fatto che un' armonizzazione della qualifica professionale di questi consulenti contribuirà al miglioramento della qualità del servizio nell' interesse degli utenti, ridurrà al minimo i rischi di incidenti suscettibili di degradare l' ambiente e di danneggiare gravemente l' integrità fisica di tutti coloro che potrebbero entrare in contatto con merci pericolose. Relazione Koch  Nell' ottobre scorso sono intervenuto sulla relazione dell' onorevole Hatzidakis concernente il trasporto di merci pericolose per ferrovia. Il mio intervento di oggi non sarà molto diverso da quanto ho detto in quell' occasione. In pratica si tratta di questo: deploro che in un settore così importante come il trasporto di merci pericolose, si rinvii incessantemente l' adozione di norme armonizzate a detrimento della sicurezza degli uomini e dell' ambiente. Ricordo che una direttiva sul ravvicinamento delle legislazioni degli Stati membri sul trasporto di merci pericolose su strada è entrata in vigore il º gennaio Essa comportava un certo numero di disposizioni transitorie valide fino al º gennaio E' a partire da quella data che avremmo dovuto pronunciarci su una proposta della Commissione europea volta a eliminare quelle deroghe. Secondo la procedura d' uso, il CEN, Comitato europeo di normalizzazione, propone le norme per questo settore che successivamente sono inserite nell' Accordo europeo sul trasporto internazionale su strada di merci pericolose, firmato a Ginevra nel , vigente in tutta Europa e le cui disposizioni servono di base alla legislazione applicabile nell' UE. Il CEN non è stato in grado di condurre a buon fine i suoi lavori entro i tempi impartiti. Pertanto, la proposta della Commissione oggi in discussione ha lo scopo di modificare la direttiva per disciplinare questi problemi a breve termine e non interrompere il regime transitorio come avrebbe dovuto essere! La stessa identica cosa si è verificata per il trasporto di merci per ferrovia, con una piccola differenza: era stato fissato un termine. Oggi, invece, non abbiamo la minima idea di quando il CEN sarà in grado di presentarci delle proposte concrete. Nel frattempo è senz' altro inutile che gli Stati membri modifichino le loro regolamentazioni nazionali. La relazione accetta altresì una certa flessibilità e riconosce agli Stati la possibilità di adottare o applicare norme diverse. Quindi essi potranno continuare ad applicare la loro normativa per determinati contenitori a pressione mobili per i quali mancano delle norme europee. Possono inoltre applicare disposizioni diverse anche per i trasporti di carattere locale e per le operazioni di trasporto ad hoc. Pertanto, oggi, con questa dichiarazione di voto volevo esprimere la mia profonda insoddisfazione e la mia grande preoccupazione. Relazione Schroedter  Signor Presidente, ho deciso di presentare oralmente la mia dichiarazione di voto sulla relazione Schroedter relativa allo sviluppo regionale, in modo da conferirle maggiore forza. Invito sia gli Stati membri che la Commissione a dedicare sufficiente attenzione alle grandi differenze a livello di benessere che sussistono fra le diverse regioni europee. Non ci preoccupano solo le differenze di reddito pro capite, ma soprattutto le grandi differenze in materia di occupazione. Nonostante i sostanziosi mezzi finanziari messi a disposizione dalla Comunità tramite i Fondi strutturali per la lotta contro le differenze di opportunità di sviluppo fra le regioni europee, tali differenze non scompaiono. Allora mi domando se la Comunità non debba cambiare drasticamente rotta e modificare gli obiettivi sulla base di rigorose valutazioni, in modo da migliorare l'efficacia della lotta contro le differenze di benessere e occupazione.  Signor Presidente, in merito alla relazione Schroedter, sono consapevole, e lo stesso Commissario Barnier me lo ha confermato, che le regole dell' addizionalità per i Fondi strutturali si applicano solo a livello degli Stati membri e non in modo trasparente e diretto all' interno degli Stati membri a favore di regioni autonome come il Galles o la Scozia. Mi pare una circostanza profondamente insoddisfacente. Spero che sia possibile rivedere tale aspetto in una futura occasione. Voglio precisare che pur avendo votato a favore della relazione nutro questa importante riserva.  La relazione Schroedter illustra la necessità di promuovere il partenariato in materia di spesa dei Fondi strutturali in Europa per il - Ritengo si tratti di un aspetto particolarmente importante poiché quando le autorità locali e regionali sono coinvolte nel processo decisionale sulla spesa delle risorse, i Fondi strutturali europei sono sempre spesi in modo da massimizzare lo sviluppo economico di diverse regioni. In qualità di membro di questo Parlamento per la circoscrizione di Leinster, ho sempre sostenuto la necessità di applicare regimi che partano dal livello più basso e siano alimentati da fondi comunitari nazionali. A mio avviso il governo irlandese, la Commissione europea e i diversi governi degli Stati membri non possono fissare da soli le priorità di spesa: nel processo decisionale sulla spesa dei Fondi strutturali europei devono essere coinvolti le autorità locali e i gruppi in rappresentanza del settore privato e del volontariato. Per citare un esempio, in Irlanda abbiamo visto il successo dei programmi LEADER I e LEADER II, nel senso dei posti di lavoro creati grazie all' amministrazione di tali programmi nelle zone rurali dell' Irlanda e d' Europa. LEADER III dovrebbe essere realizzato verso la fine di quest' anno. Il programma LEADER, nella sostanza, offre al settore pubblico, al settore privato e ai gruppi di volontariato l' opportunità di mettere insieme i propri talenti collettivi per creare posti di lavoro duraturi e a lungo termine nelle piccole e medie imprese delle zone rurali. Questa è un' illustrazione classica di come opera il concetto di partenariato e di come questi programmi vadano applicati sulla base di un mandato più ampio possibile. Il Fondo europeo per la pace e la riconciliazione ha ottenuto altrettanti successi sul versante della creazione di occupazione nelle contee irlandesi di frontiera. Ancora una volta è la partecipazione attiva degli attori pubblici e privati e del volontariato a dimostrare come certi fondi possono essere utilizzati al meglio per favorire i diversi progetti locali volti alla creazione di posti di lavoro nella regione. Durante la prossima tornata dei Fondi strutturali per il - opereranno altre iniziative comunitarie quali EQUAL e URBAN. Anche queste iniziative devono coinvolgere le autorità e le comunità locali nello sforzo di identificare l' utilizzo ottimale dei Fondi strutturali europei. La relatrice menziona la necessità di seguire un approccio integrato per i nuovi piani e programmi dei Fondi strutturali che devono promuovere un partenariato decentrato, efficiente e composito, basato sulle competenze e sull' impegno di tutti i settori nelle autorità regionali e locali. Tale aspetto è molto delicato perché le difficoltà economiche e sociali principali nel nostro paese non possono essere sormontate senza una cruciale integrazione tra fondi nazionali, locali ed europei.  Questa relazione ci riporta all' interrogativo del perché di una politica regionale. Per colmare i divari regionali, naturalmente. Ma, soprattutto, perché sebbene il mercato europeo ci garantisca a priori un migliore funzionamento dell' economia, esso può anche essere fonte di sperequazioni. Jacques Delors era solito dire che essendo il mercato miope, sussiste la necessità politica di ridurre le disparità. Si tratta di quel fenomeno di solidarietà che è all' origine del modello sociale europeo che noi tutti difendiamo, da cui nasce la coesione economica e sociale. Vero e proprio obiettivo politico, esattamente come l' economia e il monetario, essa si attua in collaborazione con gli Stati membri, le regioni e le collettività locali. La Commissione, da parte sua, è incaricata d' indicare agli Stati membri, grazie a linee direttrici, la direzione da seguire per ottenere gli obiettivi auspicati nell' ambito della programmazione. Per questa ragione darò il mio appoggio a questa relazione pur deplorando, per ragioni di calendario, che il Parlamento europeo sia stato consultato solo tardivamente su orientamenti che avrebbero dovuto essere d' ausilio agli Stati membri, alle regioni e alle collettività locali per la programmazione degli obiettivi , e D' altro canto, auspico che la nostra Assemblea tenga conto anche del parere della commissione per l' occupazione e gli affari sociali, che contribuisce con un insieme di riflessioni su tematiche essenziali come la lotta contro l' esclusione sociale, il sostegno all' economia sociale e l' attuazione di una strategia per l' occupazione. Il lavoro della onorevole Schroedter costituisce un passo in più verso la trasparenza e l' efficacia degli aiuti strutturali. Mette in valore il ruolo crescente e primordiale di tutti gli attori e principalmente dei partner locali, unici in grado di definire le specificità e i problemi sociali. Per questa ragione noi vogliamo assicurarci che i partenariati da porre in essere siano partenariati autentici, decentrati e che coinvolgano tutti gli attori interessati. Pertanto noi riformuliamo la richiesta di istituire negli Stati membri un centro di gestione dell' aiuto strutturale, destinato a coordinare la messa in opera e la gestione degli aiuti. A tal fine, occorre aprire i comitati di sorveglianza ai deputati europei, alle associazioni e agli industriali coinvolti nei progetti nonché alla società civile. Tali orientamenti costituiscono un passo verso una migliore efficacia degli aiuti strutturali comunitari. Rimodificati in quanto tali dalla relazione della onorevole Schroedter vanno nella direzione giusta. Essi esigono anche una discussione generale sul futuro della politica di coesione dopo il , ma questa è un' altra storia. Nell' attesa dobbiamo sostenere questo primo passo.  La relazione in esame invoca tagli drastici agli aiuti di Stato illegali elargiti da alcuni Stati membri. Pur sostenendo di cuore tale obiettivo, preferirei di gran lunga vedere questi aiuti completamente aboliti. A mio giudizio gli aiuti di stato illegali equivalgono pressappoco a un dumping sociale sponsorizzato dallo Stato. Tutti siamo contrari al dumping sociale perpetrato dalle imprese grosse e potenti e dobbiamo esserlo altrettanto quando viene perpetrato dai governi. Per avere un mercato unico efficiente che renda l' industria europea competitiva a livello globale e generi benessere e occupazione per tutti gli europei ci vogliono condizioni di equità. Gli aiuti di Stato illegali, invece, distruggono le imprese competitive e creano disoccupazione. Ovviamente vi sono casi nei quali gli aiuti di Stato possono essere legittimi e necessari, per esempio per sostenere la ristrutturazione. In tutti questi casi però occorre attenersi a criteri severi e ottenere un' autorizzazione preliminare da parte della Commissione europea. Che si tratti di carne bovina destinata alla Francia o di colpi di mano all' industria, gli Stati membri non devono essere liberi di farsi un baffo della legge. Mi entusiasma la proposta contenuta nella relazione di pubblicare uno Scoreboard che indichi gli aiuti per Stato membro. I paesi che si proclamano tanto europeisti ma che violano sistematicamente le regole dovrebbero essere sbugiardati e la loro ipocrisia messa in piazza. Non possiamo acconsentire che gli Stati membri si proclamino pubblicamente a favore della solidarietà europea e poi cerchino, in privato, di minare il mercato unico. Mi solleva leggermente la diminuzione tendenziale del livello degli aiuti di Stato all' industria in Europa. Ciononostante rimane ancora molto da fare e sollecito la Commissione ad essere molto più severa nello svelare i campioni delle sovvenzioni in Europa.  Poiché i principali strumenti della Commissione per annullare le disparità regionali sono i Fondi strutturali e il Fondo di coesione, è essenziale che il Parlamento europeo partecipi all' elaborazione dei loro orientamenti generali indicativi senza mettere in causa il principio della sussidiarietà, visto che la definizione della strategia di sviluppo di ogni paese spetta ai rispettivi Stati membri. Purtroppo, la Commissione europea ha già fatto dei progressi rispetto ai suoi orientamenti e ben poco incide la posizione del Parlamento europeo sui programmi del periodo - Nel frattempo, occorre insistere sulla necessità che la principale priorità di tali fondi sia lo sviluppo dei paesi e delle regioni con difficoltà maggiori e delle regioni ultraperiferiche, di cui abbiamo un esempio in Portogallo con le Azzorre e Madera, al fine di conseguire la coesione economica e sociale. In realtà però gli orientamenti della Commissione non adempiono totalmente questi obiettivi. D' altro canto, è importante che ci siano indicazioni precise e fondi sufficienti per i settori creatori d' occupazione di qualità e con il riconoscimento dei diritti nonché per quelli in cui si promuove effettivamente la parità di diritti e opportunità, per il sostegno all' economia sociale e di solidarietà, per lo sviluppo rurale, per i piccoli e medi imprenditori, per il miglioramento della qualità di vita delle popolazioni urbane di zone carenti, segnatamente per quanto riguarda gli alloggi sociali, ai fini di uno sviluppo urbano sostenibile.  . Se i contenuti dell'articolo del Trattato CE sono volti a promuovere lo sviluppo armonioso dell'insieme delle comunità, dobbiamo dire che il conseguimento della soppressione delle disparità è ancora lontano, anzi, in taluni casi, come per le zone dell'Italia rientranti nell'obiettivo , paradossalmente le disparità aumentano, soprattutto a causa dell'ancora scarsa capacità di approccio alle procedure comunitarie da parte dell'apparato strutturale e della perdurante farraginosità delle procedure; nonostante gli interventi normativi, infatti, lo snellimento delle strutture comunitarie deve ancora essere realizzato. Se non vi sarà innanzitutto una semplificazione amministrativa, difficilmente si potranno conseguire gli obiettivi comunitari di riforme improntate a efficienza e concentrazione. In tal senso il documento della Commissione risulta carente, privo com'è di qualsiasi raccomandazione per gli Stati membri intesa a semplificare le procedure e le normative nazionali in materia di presentazione e di istruzione dei progetti da parte delle autorità nazionali, nonché in materia di finanziamento, attuazione e controllo. PMI, microimprese ed artigiani in particolare costituiscono ancora "soggetti deboli", visto che proprio per loro i vincoli normativi e amministrativi imposti da alcuni Stati membri, fra cui l'Italia, rappresentano grandi ostacoli per l'accesso ai Fondi strutturali. Un handicap di notevole portata è l'incapacità e l'impossibilità delle Regioni e di altri soggetti di programmare per tempo, per cui la Commissione, che in base alla decisione sulle linee direttrici / avrebbe dovuto consultare per tempo il Parlamento, di fatto ha trovato una sorta di comodo alibi nella costituzione della ridotta fase di programmazione negli Stati membri e ha pubblicato le linee direttrici già nel luglio , prima ancora che il neoeletto Parlamento avviasse le sue attività legislative, impedendo in tal modo al Parlamento stesso di incidere sull'attuale assetto delle linee direttrici. Per questo motivo non poca importanza assumerà la valutazione intermedia dell'articolo del regolamento / Le linee direttrici attuali non hanno in generale il pregio della chiarezza e della trasparenza. Esse sfiorano soltanto il tema, pur importante, della possibilità di misurare i progressi compiuti in funzione di obiettivi verificabili e in totale sintonia con le strategie delle politiche comunitarie e non si soffermano adeguatamente sulle implicazioni dell'ampliamento, tant'è che non contengono disposizioni specifiche o chiarimenti in merito né per le autorità regionali e nazionali né per i paesi candidati. Ciò premesso, può essere valutata positivamente la diversa impostazione delle linee direttrici che, mettendo da parte gli obiettivi geografici, sono finalizzate a politiche settoriali. Se ciò, in teoria, può rispondere alle esigenze di concentrazione e dunque di efficacia degli interventi, sorge spontanea la domanda se l'attuale situazione delle zone dell'obiettivo sia tale da consentire, nei fatti, una politica di interventi integrati, per conseguire la quale occorre uno strumento operativo di coordinamento degli stanziamenti. Potremmo allora, in teoria, rispondere anche positivamente alla richiesta della Commissione di insediare un centro gestionale per la promozione strutturale negli Stati membri, con il compito di coordinare l'attuazione e la gestione degli interventi strutturali in loco, purché tale centro non risulti uno strumento accentratore di livello sovranazionale e garantisca l'effettiva attenzione per quelle zone - lo ripeto ancora una volta - che, per una serie di fattori negativi convergenti, non hanno ancora raggiunto livelli corretti di utilizzo dei Fondi strutturali, sicché la sostituzione dell'obiettivo geografico con le politiche settoriali potrebbe risolversi in un intervento di fatto negativo. Le linee direttrici, così come approvate dalla Commissione, presentano un grosso limite poiché, invece di rispondere all'obiettivo di indicare degli orientamenti, forniscono un catalogo di eventuali provvedimenti, catalogo che, essendo privo di una definizione progressiva delle priorità, potrebbe addirittura sviare gli Stati membri orientandoli verso un ventaglio di proposte che confligge con l'auspicata concentrazione. Potremmo dire che, allo stato dei fatti, ancora una volta si è perduta l'occasione di potenziare effettivamente lo sviluppo urbano sostenibile, con un contenimento del crescente fenomeno di inurbamento e del conseguente degrado paesaggistico. Non è stata valutata adeguatamente l'importanza dello strumento della sovvenzione globale, che potrebbe rivelarsi utilissimo ai fini del riequilibrio fra zone urbane e rurali conferendo, per altro, giusta dignità agli enti locali che, nella loro autonomia, potrebbero determinare condizioni di sviluppo territoriale in tempi più brevi, contribuendo nei fatti agli sforzi di riforma dei Fondi strutturali e agli obiettivi di efficienza, concentrazione e snellimento amministrativo. Lo spazio rurale dev'essere inteso realmente come risorsa nella quale investire sempre di più, incentivando i giovani a rimanere nelle zone rurali per evitarne la disintegrazione economica e sociale. E' un dato ormai acquisito che, per raggiungere lo scopo, nelle zone rurali bisognerà creare posti di lavoro non più legati solo all'agricoltura tradizionalmente intesa - che pure è importante per la salvaguardia dell'ambiente e delle biodiversità - bensì in settori quali il turismo rurale, lo sport, la cultura, l'ambiente, le piccole e medie imprese, i servizi. Un vero e proprio vuoto nelle linee direttrici è dato dalla mancanza di orientamenti concreti per attuare il coordinamento fra FSE e strategie per l'occupazione, un coordinamento che, proprio perché viene applicato per la prima volta nel periodo di programmazione ­-, presuppone che gli Stati membri abbiano bisogno di "linee direttrici". Va altresì sottolineato che ancora una volta la Commissione elude di fatto il problema delle azioni concrete nel settore delle pari opportunità. In conclusione, siamo in presenza di un documento non particolarmente soddisfacente e per alcuni aspetti deludente. Relazione Berend  Essenzialmente, condividiamo la valutazione e le considerazioni del relatore sulla Sesta relazione periodica concernente la situazione sociale ed economica e lo sviluppo delle regioni dell' Unione europea. Ci limitiamo pertanto a sottolineare alcuni aspetti. In primo luogo, come afferma la stessa Commissione, il fatto che fra il e il il PIL pro capite di alcune regioni più povere abbia registrato un forte aumento, è dovuto, in larga misura, all' inclusione dei nuovi Länder tedeschi nei calcoli della media comunitaria, partendo esattamente dal primo di quegli anni, e ovviamente ciò ha determinato una riduzione sensibile del livello del PIL pro capite dell' Unione. Inoltre, consideriamo particolarmente importante l' aver constatato che la ripresa economica di alcune regioni è stata accompagnata da un aumento minimo dell' occupazione, il che significa che si impongono nuove strategie di sviluppo e una maggiore attenzione in questo campo. Tale situazione è in contraddizione con il deferimento dell' adozione di misure volte alla promozione dell' occupazione esclusivamente nelle mani degli Stati membri, come si sostiene nella relazione. Come ultimo punto, ma non meno importante, vorrei fare riferimento alla proposta del relatore che in futuro questo tipo di relazione, fra gli altri aspetti, includa anche un' analisi dell' evoluzione interregionale della coesione in ogni Stato. La molteplicità di situazioni e l' evoluzione differenziata che si verifica da regione a regione, all' interno di uno stesso Stato membro, impone in realtà una valutazione approfondita della questione in modo da permettere e garantire correzioni delle politiche regionali al fine di garantire la coesione anche a livello interno di ciascuno Stato membro.  La relazione dell' onorevole Berend offre un' analisi interessante della situazione e dello sviluppo economico delle regioni dell' Unione europea. Ciononostante, la delegazione francese del gruppo "Unione per l' Europa delle nazioni" non può che disapprovare alcune delle affermazioni in essa contenute. Il paragrafo recita: "rileva la particolare necessità di consolidare il bilancio quale premessa per il successo dell' Unione economica e monetaria e dell' allargamento dell' Unione" . Nel momento in cui, per soddisfare i criteri di convergenza, gli Stati membri sono obbligati ad attenersi a un rigoroso regime di risparmio, che d' altro canto avrebbero dovuto intraprendere di loro iniziativa, i federalisti dimostrano un' ingordigia pecuniaria del tutto sorprendente. Per confessare il fallimento della politica di coesione e dell' UEM, si ascrive l' insufficienza di risultati alla mancanza di denaro, e tutti gareggiano in eloquenza per reclamare più fondi senza che nessuno s' interroghi sull' efficacia del denaro speso. Che dire poi dell' iniziativa di bilancio consistente nel fissare un obiettivo di spesa piuttosto che un massimale di spesa o nel cercare a tutti i costi dei progetti per spendere a tutta randa gli stanziamenti votati piuttosto che concedere fondi per i progetti esistenti? La voce spese diventa un fine in sé e una garanzia per il successo di un programma. Tuttavia, le statistiche pubblicate dalla Commissione europea nella sua Sesta relazione mostrano, come ha rilevato l' onorevole Berend, i limiti della politica attuata.: Le regioni più ricche dell' Unione europea hanno rafforzato la loro importanza fra il e il , e questo è la prova di una concentrazione di ricchezze, di occupazione e di attività in talune zone: Amburgo, Bruxelles, Anversa, Lussemburgo, Ile-de-France, Darmstadt, Oberbayern, Brema, Vienna, Karlsruhe ed Emilia Romagna. Contrariamente a quanto afferma il relatore, il compimento dell' Unione economica e monetaria aggrava l' abbandono delle regioni più decentrate, più rurali e meno popolate a vantaggio dell' asse centrale dell' Unione . Le regioni più povere recuperano gradualmente il loro ritardo di sviluppo. Nel la media delle regioni più povere era del percento del PNL comunitario. Nel era del percento. L' aumento è stato particolarmente netto in Portogallo e in Irlanda. In realtà, nonostante i ricchi diventino sempre più ricchi, e i molto poveri diventino meno poveri, si constata che le regioni medie, quelle che rientrano nell' obiettivo , registrano una contrazione talvolta non trascurabile del loro PNL, e un aggravamento della situazione dell' occupazione. E' particolarmente evidente in Francia: la regione della Champagne-Ardennes, che ho l' onore di rappresentare, ha assistito a una diminuzione del suo PNL dal al percento rispetto alla media comunitaria, nella regione del Pays-de-Loire è calato dal al percento, nell' Auvergne dall' all' percento. La tendenza è pertanto generale e non risparmia la regione Rhônes-Alpes né l' Alsazia. E' confermata in Svezia, in Finlandia, paese in cui la disoccupazione è aumentata in proporzioni preoccupanti nel corso di questi ultimi anni, come pure in diverse regioni del Regno Unito. Pertanto, può sembrare bizzarro che l' obiettivo , riservato alle regioni industriali e rurali in via di ristrutturazione economica, sia stato sacrificato al momento della riforma dei Fondi strutturali a profitto degli obiettivi e Per il periodo - questo pacchetto ammonterà a , miliardi di euro, importo più o meno simile a quello del periodo - Le regioni rurali ammissibili all' obiettivo b potranno essere annoverate fra le vittime principali di tale situazione. In Francia, il percento della popolazione che può usufruire dei Fondi strutturali perderà tale ammissibilità alla fine del periodo transitorio. Tale percentuale è talvolta molto più rilevante in alcune regioni come Pays de la Loire, Alsazia o Bassa-Normandia, bastioni elettorali della destra, vittime del clientelismo politicante del governo della sinistra variegata. Ci sono pertanto forti dubbi che la politica regionale, fondata su scelte di questo genere, possa contribuire all' assetto armonioso del territorio degli Stati membri dell' Unione europea. Relazione von Wogau  Considerata la situazione dell' occupazione nella Comunità e l' ambizione dichiarata dall' Unione europea di affrontare risolutamente la disoccupazione, l' analisi sulle concentrazioni d' imprese della Commissione dovrebbe tenere conto non solo della concorrenza ma anche di altri aspetti. Cito, a titolo d' esempio, la ristrutturazione dell' impresa ABB-Alsthom Power di cui un' importante delegazione di salariati provenienti da tutta Europa è presente oggi a Strasburgo. La direzione dell' ABB-Alsthom Power, risultato di una fusione realizzata nel giugno del , ha annunciato una ristrutturazione prospettando già la soppressione di posti di lavoro in diversi paesi. Tale situazione nefasta per l' occupazione pone numerosi problemi, in particolare per quanto attiene alla questione delle informazioni fornite al Comitato aziendale europeo creato nel Ne risulta la necessità di aggiornare e rafforzare la direttiva comunitaria sui comitati aziendali europei. Ciò implica anche il controllo delle concentrazioni prendendo in considerazione l' occupazione, l' ambiente e i consumatori. La relazione della commissione per i problemi economici e monetari da questo punto di vista è carente e pertanto mi sono astenuta.  Pretendendo di applicare il principio della sussidiarietà alla politica comunitaria di concorrenza, la Commissione demanda alle autorità e ai tribunali nazionali la responsabilità di decisioni e di abusi di posizione dominante concernenti accordi fra imprese che creano distorsioni di mercato, sebbene le questioni relative a tali concentrazioni di imprese e agli aiuti statali continuino a rientrare nel regime di notifica. La posizione or ora approvata ha lo scopo di creare forme più rapide e meno costose di attuazione della politica di concorrenza, poiché il diritto comunitario sarebbe applicato a livello di tribunali nazionali e non di Corte di giustizia europea, prevedendo addirittura tribunali specializzati. Questa razionalizzazione parziale della politica di concorrenza potrebbe costituire un costo maggiore per gli Stati membri. D' altro canto, come ricorda il relatore, spesso, in nome della politica di concorrenza, si è passati dal monopolio pubblico al monopolio privato, privatizzando importanti settori e imprese pubbliche, come è avvenuto in Portogallo, con conseguenze negative per il paese e per i lavoratori.  Il Libro bianco della Commissione sulla modernizzazione delle norme per l' applicazione degli articoli e del Trattato CE , non propone certo di "rinazionalizzare" la politica della concorrenza, come alcuni membri del Parlamento europeo temono. Lascia tuttavia intravedere possibilità d' evoluzione abbastanza interessanti per l' Unione europea. In realtà, prendendo atto della congestione dei suoi servizi dovuta alle notifiche preliminari di accordi tra imprese suscettibili di falsare gli scambi commerciali e temendo di vederle aumentare ancora di numero con l' arrivo dei nuovi paesi membri, la Commissione propone la soppressione del regime di autorizzazione previa di tali accordi, nonché un' applicazione più decentrata delle regole di concorrenza a livello di Stati membri. A mio avviso l' aspetto più rilevante è il segnale che la proposta ci invia: la Commissione anticipa le conseguenze dell' ampliamento e capisce che ciò implica necessariamente, in modo quasi automatico, una riforma del sistema centralizzato. Certo, in questo caso, la riforma consiste in un maggiore alleggerimento e non in uno smantellamento. In effetti, si prevede, nero su bianco, che la Commissione mantenga il controllo e la guida centrale del nuovo sistema. D' altro canto, la relazione dell' onorevole von Wogau, appena votata dal Parlamento europeo, costituisce un incoraggiamento in tal senso. Al contempo, tuttavia, ci si rende perfettamente conto che le scosse dovute all' ampliamento possono condurre a una limitazione delle competenze comunitarie e a un' estensione della sussidiarietà. In prospettiva, potrebbe quindi delinearsi un'altra Europa. Non è forse questo che mette nel panico alcuni socialisti del Parlamento europeo? I socialdemocratici tedeschi hanno votato contro la relazione dell' onorevole von Wogau perché sono del parere che potrebbe frammentare la politica europea della concorrenza e cioè, in poche parole, potrebbe minare il super-Stato livellatore. Stranamente, una parte del padronato si è associata perché preferisce il sistema dello "sportello unico" europeo, che le appare più economico e più stabile dal punto di vista giuridico. In realtà questo è un vantaggio insito nel sistema attuale. D' altro canto però, occorre tenere più ampiamente conto anche del fatto che l' embrione di decentramento avviato oggi, può condurre, in futuro, a una maggiore libertà che consentirebbe di andare incontro alle esigenze di ciascun paese e di cui tutti potranno usufruire. Relazione Rapkay  Gli eletti di Lotta operaia non voteranno a favore di queste relazioni sulla politica della concorrenza europea. La concorrenza, cioè la guerra che si dichiarano le grandi imprese fra loro, sbocca sempre su licenziamenti, chiusure di fabbriche, senza parlare poi degli immensi sprechi a livello di utilizzo delle capacità produttive. L' ennesimo esempio è il piano di soppressione di posti di lavoro in Europa del trust ABB-Alsthom Power. milioni di disoccupati, milioni di poveri nell' Unione europea, pur essendo una delle regioni più ricche del mondo: ecco il risultato di questa concorrenza che le Istituzioni europee intendono favorire. La volontà di disciplinare le condizioni di concorrenza sul mercato europeo, espressa dalla Commissione, è ridicola perché l' unica legge cui obbedisce la concorrenza è la legge della giungla in cui i più potenti schiacciano o fagocitano i più deboli. Ciò è rivoltante soprattutto dal punto di vista sociale. La relazione della Commissione europea mostra, crudamente, che le Istituzioni dell' Unione s' interessano unicamente ai grandi gruppi capitalisti che si danno a questa guerra economica e affatto alle vittime che essa miete. Non si fa nulla per impedire l' aumento della disoccupazione, nulla per proteggere i salariati, nulla per impedire che le grandi imprese spingano verso la miseria una parte della popolazione, al solo scopo di arricchire ulteriormente i propri azionisti! L' unico merito che possiamo riconoscere a questa relazione è quello di dimostrare che la maggioranza laboriosa della società non ha nulla da sperare dalle Istituzioni europee per conservare, e ancora meno per migliorare, le proprie condizioni di vita.  Pronunciandosi sulla relazione annuale della Commissione sulla politica di concorrenza, il relatore ci ricorda che la politica della concorrenza non può essere dissociata dalla politica sociale e ambientale poiché deve contribuire alla piena occupazione, alla coesione economica e sociale, alla protezione ambientale e alla difesa del consumatore. Tuttavia, quando si parla di taluni strumenti essenziali al conseguimento degli obiettivi stabiliti, il relatore si limita praticamente a criticare i vari aspetti degli aiuti statali e a esigere l' armonizzazione delle regole concernenti il rimborso degli aiuti di Stato illegali, mettendo in causa il diritto degli Stati membri, con economie più deboli e strutturalmente più fragili, di appoggiare settori economici vittime della liberalizzazione e della concorrenza internazionale. D' altronde, il relatore ignora le cause principali della distorsione delle regole di concorrenza, in particolare la crescente concentrazione di imprese e le relative conseguenze a livello appunto di distorsione delle regole della concorrenza; la trasformazione di imprese pubbliche in monopoli privati con gravi implicazioni sociali, segnatamente per l' occupazione e per il costo dei servizi pubblici; l' abuso delle posizioni dominanti di vari gruppi monopolistici con pratiche inaccettabili dal punto di vista ambientale e sociale, compresi i licenziamenti di migliaia di lavoratori. Per questa ragione abbiamo votato contro la relazione in parola.  Votando contro questa relazione, ci facciamo portavoce di tutti coloro che hanno espresso il proprio rifiuto, a Seattle e ovunque in Europa, nei confronti di un mondo affidato alla pura logica mercantile. Votiamo contro questa relazione in nome dello sviluppo dei servizi pubblici, e in particolare, in memoria delle vittime dell' incidente ferroviario alla stazione Paddington, che sono rimaste uccise non per fatalità ma per l' assurdo accanimento a mettere la concorrenza al posto della regolamentazione. Tutto sommato, questa relazione è un testo primitivo che si ispira soltanto alla legge della giungla, perché la concorrenza non può risolvere nessuno dei problemi che l' umanità deve affrontare in questa svolta di secolo. Che si tratti d' equilibrio della biosfera, di promozione della cultura o di cooperazione con il terzo mondo, la concorrenza a oltranza costituisce un fattore di regressione e d' insicurezza. I milioni di disoccupati europei, pensate forse che siano vittime di un' applicazione troppo timida di questa politica di concorrenza? Noi siamo convinti del contrario e non pensiamo nemmeno che gli aiuti di Stato siano, per definizione, troppo elevati. Rispetto a quale regola ferrea, a quali criteri di efficacia, lo sarebbero? Infine, dopo Seattle, ritenete serio preconizzare un ruolo maggiore dell' OMC? Solo i consulenti legali delle multinazionali possono dar prova di una siffatta ostinazione. Relazione Jonckheer  Mi congratulo per la qualità del settimo censimento degli aiuti di Stato nell' Unione europea, per il carattere ormai annuale della sua pubblicazione e per il fatto che la Direzione generale della concorrenza divulghi sul suo sito Web informazioni generali e dettagliate rivolte al pubblico. Sono soddisfatto dell' impostazione del relatore per quanto attiene agli aiuti di Stato e mi congratulo con lui. Troppo spesso infatti, si tende a stigmatizzare gli aiuti di Stato come misure che falsano la concorrenza. Certamente, una politica di concorrenza efficace costituisce la premessa di un buon funzionamento del mercato interno e dell' Unione economica e monetaria. Tuttavia, come indica il relatore, tali aiuti sono talvolta indispensabili e possono permettere, oltre alla sopravvivenza di alcune imprese, di contribuire allo sviluppo sostenibile , ai servizi di interesse generale e alla coesione economica e sociale . Tuttavia, è evidente che debbono essere controllati e tale compito incombe alla Commissione europea. Gli aiuti che ogni anno gli Stati membri dell' Unione dedicano ai settori considerati hanno raggiunto, nel periodo -, un totale di miliardi di euro, di cui il percento per il settore manifatturiero. Tali aiuti sono diminuiti notevolmente rispetto al periodo precedente, -, . Questo calo degli aiuti si spiega soprattutto con la diminuzione degli aiuti concessi ai nuovi Länder tedeschi. Come il relatore, anch' io deploro che i dati presentati nella relazione non comprendano tutti gli aiuti di Stato. La Commissione europea deve ovviare il più rapidamente possibile a tali carenze. Deve altresì cooperare con gli Stati membri per migliorare la qualità dei dati in tempo utile, cioè per il nono censimento. Sarebbe buona cosa che la Commissione pubblicasse un registro in cui figurino gli importi degli aiuti di Stato per paese membro. Deploro altresì che il Parlamento europeo sia totalmente escluso dal comitato consultivo per gli aiuti statali. Per ovviare a tale situazione, la Commissione europea deve assumersi l' obbligo di presentarci relazioni regolari. Concluderò su un aspetto dell' utilizzazione degli aiuti di Stato che mi pare particolarmente pericoloso: si tratta degli aiuti che hanno come risultato un trasferimento d' impresa da uno Stato membro all' altro, col rischio della caccia alle sovvenzioni senza che esse possano contribuire al conseguimento degli obiettivi comuni dell' UE. Per questa ragione auspico che nel prossimo censimento degli aiuti statali figuri la valutazione dell' impatto di tali aiuti sull' occupazione nonché sui settori dell' industria e dell' artigianato nei paesi beneficiari. Relazione Langen  Questa mattina, nell' ambito dell' importante discussione sulla concorrenza, mi sono espresso sul testo dell' onorevole Langen concernente l' applicazione nel del sesto codice degli aiuti alla siderurgia. Come è stato riconosciuto dalla Corte di giustizia nella sua sentenza del maggio , il settore siderurgico è particolarmente sensibile alle perturbazioni concorrenziali. Pertanto, era legittimo instaurare un regime di aiuti statali a questo settore al fine di garantire la sopravvivenza delle imprese valide, benché l' articolo , punto c, del Trattato CECA, vieti ogni aiuto di Stato alla siderurgia. Questo è, in realtà, il tema del sesto codice degli aiuti all' industria siderurgica. Al contempo, naturalmente, è essenziale evitare ogni minaccia alle condizioni di concorrenza e ogni perturbazione grave dei mercati e da ciò deriva l' importanza di regolamentare tali aiuti. Occorre quindi continuare a elargire aiuti di Stato soltanto alla ricerca, allo sviluppo, alla tutela dell' ambiente e agli aiuti concessi in caso di chiusura degli impianti. Sempre sulla stessa base, è essenziale che gli Stati membri ottemperino al loro obbligo di fare rapporto alla Commissione sugli aiuti concessi a favore delle loro imprese siderurgiche, come prescrive l' articolo del codice in questione. La Commissione suggerisce che gli Stati inviino questi rapporti entro due mesi dalla fine di ogni semestre e, in ogni caso, su base annuale, senza essere obbligata a sollecitarli. Anch' io come il relatore, mi sono rallegrato della relazione della Commissione sebbene essa non contemplasse tutti gli aspetti attinenti agli aiuti. Benché il codice degli aiuti alla siderurgia sia formulato in modo molto chiaro, la Commissione, in varie occasioni, ha autorizzato la concessione di aiuti a imprese siderurgiche che non rientravano nelle categorie previste dal codice. Ai fini di una maggiore equità occorrerebbe pertanto applicare rigorosamente il codice degli aiuti oppure modificarlo qualora la Commissione voglia autorizzare aiuti diversi da quelli legalmente ammessi al momento. Si pone, infine, il problema delle conseguenze della scadenza del Trattato CECA. Occorrerà fare in modo che il sistema di aiuti continui oltre il Su questo punto, sono del parere che soltanto un regolamento del Consiglio potrà offrire la sicurezza giuridica necessaria e garantire il divieto formale di qualsiasi aiuto non contemplato dal codice. Per tutte queste ragioni, ho votato a favore della relazione dell' onorevole Langen e resto ora in attesa che la Commissione risponda ai nostri interrogativi e alle nostre richieste.  Mare inquinato dal petrolio in Francia L'ordine del giorno reca la dichiarazione della Commissione sul mare inquinato dal petrolio in Francia. Ha facoltà, a nome della Commissione, il Commissario Loyola de Palacio, con il cui intervento si apre la discussione.  Signor Presidente, desidero anzitutto ringraziare questo Parlamento per avermi offerto l'occasione di intervenire in merito alla catastrofe avvenuta sulle coste francesi a seguito dell'affondamento, il dicembre , della petroliera Erika, che ha inquinato oltre chilometri di costa con il greggio riversato in mare, causando la morte di migliaia di uccelli, con effetti gravissimi sull'ambiente e sul mantenimento dei nostri mari e delle nostre coste entro limiti di salubrità ritenuti irrinunciabili in una società avanzata. In un certo senso, il naufragio dell'Erika rappresenta l'antitesi di ciò per cui tutti noi ci battiamo: lo sviluppo sostenibile, lo sviluppo rispettoso dell'ambiente. Siamo in presenza di un caso di flagrante violazione di questa concezione dello sviluppo e del progresso, di un esempio di come non si dovrebbe agire mai. Potrei dilungarmi sulle precise circostanze che hanno reso possibile il verificarsi di un simile evento. Ma non lo farò: sono informazioni note a tutti e l'unica dichiarazione che posso aggiungere è che la Commissione fa proprio lo sdegno non solo delle popolazioni rivierasche, le più colpite da questa catastrofe abbattutasi sulle coste francesi, ma di tutti gli europei - e non solo - dinanzi a un fatto di questa gravità. La Commissione ha espresso immediatamente la propria solidarietà e ha tentato di contribuire, con tutti i mezzi in suo potere, all'opera di contrasto delle conseguenze rovinose di questo evento. A mio avviso, tuttavia, lottare contro le conseguenze del disastro non basta: occorre invece studiare soluzioni e proposte che evitino il più possibile il ripetersi di simili incidenti. Quindi, dal punto di vista ecologico, devo precisare che, in collaborazione con le autorità francesi e su loro richiesta, subito dopo il naufragio, il Commissario responsabile per l' ambiente, signora Wallström, ha istituito un'unità di crisi ambientale. Questa unità di crisi ha dato vita al gruppo di lavoro comunitario "Inquinamento marino" e ha messo a disposizione delle autorità francesi i migliori esperti europei in materia di lotta all'inquinamento. La Commissione ha contribuito allo spiegamento di strumenti di contrasto dell'inquinamento sul luogo della catastrofe, coordinando l'operato di undici Stati membri dell'Unione che hanno inviato sul posto oltre chilometri di barriere galleggianti. A nostro avviso, il livello di coordinamento e i risultati raggiunti segnano in certa misura un progresso nonché un successo, perché hanno mostrato l'esistenza di una vera solidarietà europea. L'attuale risultato è frutto, in parte, del lavoro svolto dalla Commissione già da alcuni anni. Questo lavoro si è concretizzato soprattutto nella creazione di un sistema comunitario per la raccolta di ogni informazione relativa agli strumenti di contrasto di queste forme di inquinamento esistenti nella Comunità, ma anche nella costituzione di un gruppo di lavoro comunitario e nel finanziamento congiunto di progetti di formazione e perfezionamento delle tecniche di lotta all'inquinamento a livello di Unione europea. Al di là delle proposte d'emergenza, è necessario dotarsi della capacità di far fronte ad altre catastrofi analoghe anche a lungo termine. La Commissione si rallegra pertanto dell'accoglienza favorevole che il Parlamento europeo ha riservato in prima lettura al progetto di decisione relativo alla costituzione di un quadro giuridico che consenta di migliorare la cooperazione in materia di lotta all'inquinamento dovuto a cause accidentali. La Commissione confida che i recenti eventi condurranno a una più agevole approvazione definitiva di questo testo in seno al Parlamento e al Consiglio, con lo sblocco dell'attuale situazione di stallo. Se mi colloco invece nell'ottica dei trasporti, devo dire subito che il naufragio dell'Erika pone ancora una volta il problema della prevenzione degli incidenti in mare e, più precisamente, il problema della sicurezza nel trasporto di prodotti inquinanti, in questo caso in ambito marittimo. In tale ambito marittimo, va anzitutto sottolineato che la Commissione, a seguito del famoso naufragio dell'Amoco Cadiz avvenuto nel sempre al largo delle coste francesi, non è rimasta inattiva. Forse, tuttavia, è lecito domandarsi se non si sarebbe dovuto fare di più, e se non si debba tuttora fare di più. Negli ultimi sei anni è stata adottata una quindicina di regolamenti e direttive comunitarie. Si tratta dunque di una legislazione ancora recente. Gli Stati, però, dispongono ora di una base giuridica per combattere le bandiere di comodo, nonché per contrastare chiunque disattenda i propri obblighi in materia di sicurezza. Spetta ora agli Stati membri il compito di mostrare che esiste la volontà politica di dotare le rispettive amministrazioni marittime delle risorse necessarie all'esecuzione delle loro funzioni di controllo e applicazione delle norme comunitarie, e che esiste la volontà politica di applicare e far rispettare le norme comunitarie già in vigore. E, naturalmente, alla Commissione spetta il compito di vigilare sull'applicazione omogenea di queste norme da parte di tutti gli Stati membri. Per quanto riguarda il naufragio dell'Erika, l'esito delle indagini preliminari svolte dalle autorità francesi sulle cause dell'incidente è già stato comunicato alla Commissione. Il rapporto consegnato mostra la leggerezza - per usare un eufemismo - con cui si è proceduto ai controlli in questo caso. Tengo a precisare che la Commissione, dal canto suo, il dicembre si è posta in contatto con le autorità italiane responsabili delle ispezioni portuali e con la società di classificazione RINA, responsabile delle ultime ispezioni condotte sull'Erika, al fine di ottenere spiegazioni in ordine alle modalità con cui sono stati effettuali i controlli sul natante. La Commissione, infatti, deve verificare se in questo caso vi sia stata una corretta applicazione delle direttive comunitarie in materia, sia da parte delle autorità italiane, quale Stato di approdo, sia da parte della società RINA, quale società di classificazione navale. Questa verifica, signor Presidente, è decisiva per il futuro perfezionamento delle direttive e per garantire un costante progresso. Ad ogni buon conto, tengo a comunicare al Parlamento che il febbraio la Commissione invierà una delegazione speciale con il compito di sottoporre ad accertamento la società RINA e che, in funzione delle conclusioni cui giungerà questa missione, verranno presi i provvedimenti del caso. E quando parlo di "provvedimenti del caso", fra questi rientra anche un'eventuale cancellazione della società RINA dall'elenco delle società abilitate dalla Commissione. La Commissione ha presentato inoltre, onorevoli parlamentari, analoga richiesta anche all'autorità marittima maltese - dato che era questa la bandiera battuta dall'Erika - che, va riconosciuto, ha assicurato sinora la sua piena e incondizionata collaborazione. Ciò nonostante, senza voler porre un'ipoteca sull'esito di tutte le indagini in corso - in ordine al modo in cui si è verificato il naufragio, alle sue cause ultime e ai contenuti delle ispezioni svolte tanto dalla società RINA, quanto dalle autorità portuali italiane -, tutto sta a indicare che l'incidente occorso all'Erika presenti una serie di risvolti meritevoli di una minuziosa riflessione e tali da richiedere, a mio avviso, il nostro intervento con la massima urgenza. Onorevoli parlamentari, la Commissione aveva già in preparazione una comunicazione sulla sicurezza della navigazione e sulla sicurezza nei porti. E' comunque fuor di ogni dubbio che quanto è accaduto ci costringa ora ad accelerare la presentazione di quella comunicazione e, soprattutto, a concentrarci sul trasporto di sostanze pericolose, contaminanti, con particolare riferimento a petrolio, gas e prodotti chimici. Questo documento sarà affiancato da una serie di proposte di legge intese a rafforzare la sicurezza marittima nelle acque della Comunità. La Commissione conta di adottare il documento entro il mese di giugno di quest'anno, in modo che la discussione sui provvedimenti proposti possa iniziare, in seno tanto al Parlamento quanto al Consiglio, già nel secondo semestre del , sotto Presidenza francese. Per quanto attiene ai contenuti di quella comunicazione, ci proponiamo di affrontare sostanzialmente i seguenti argomenti. In primo luogo, il potenziamento dei controlli sulle imbarcazioni a rischio, a prescindere dalla bandiera battuta - sebbene vi siano dati statistici che parlano da soli: nelle ispezioni condotte presso i porti, le imbarcazioni battenti bandiera di uno dei quindici Stati membri dell'Unione evidenziano un tasso di riscontro pari a su ispezioni effettuate; la media mondiale di riscontro in queste ispezioni condotte presso i porti europei, invece, è pari , ogni ispezioni. Nel caso di imbarcazioni battenti bandiera maltese, come l'Erika, il tasso di riscontro sale al , e per altre bandiere risulta ancor più elevato. Per assicurare il potenziamento dei controlli provvederemo alla modifica delle direttive attualmente in vigore in materia di società di classificazione navale, di ispezione sulle imbarcazioni presso i porti e di frequenza di tali ispezioni portuali, in base all'età e alla bandiera di ogni imbarcazione. Nel caso delle autovetture tutti sanno che, trascorsi i primi quattro anni dall'immatricolazione, il veicolo deve essere sottoposto a revisione periodica ogni anno. Per le imbarcazioni, purtroppo, non vigono disposizioni analoghe. Siamo decisi a promuovere un'evoluzione in tal senso - come previsto, peraltro, dagli ultimi accordi internazionali conclusi in seno all'OMI tramite le convenzioni SOLAS e MARPOL -, nonché a renderla vincolante. In secondo luogo, per quanto attiene al traffico portuale europeo è necessario incoraggiare il ricorso a petroliere rispettose dell'ambiente. In altre parole, è necessario che le petroliere che fanno ingresso nei nostri porti siano sempre più spesso petroliere a doppio scafo, anziché a scafo unico, soluzione che presenta maggior rischio di inquinamento in caso di incidente. Le petroliere a scafo unico dovrebbero essere oggetto di provvedimenti finalizzati ad accelerarne la graduale dismissione, sulla falsariga di quanto già sta avvenendo negli Stati Uniti. Con ciò risolveremmo un ulteriore problema, oggi tangibile: il rischio che le petroliere impossibilitate ad attraccare nei porti statunitensi facciano rotta verso i porti europei. In terzo luogo, onorevoli parlamentari, la nostra comunicazione affronterà la complessa e delicata questione della responsabilità e del risarcimento dei danni in caso di procurata catastrofe ambientale. La Commissione è intenzionata a uscire dall'attuale impasse giuridica con la presentazione di proposte volte a innalzare i massimali di responsabilità delle parti coinvolte, nonché ad allungare la catena delle responsabilità, dal momento che per ora ricadono in pratica esclusivamente sugli armatori, ossia i proprietari delle navi. Per essere più precisi, abbiamo intenzione di dar vita a un sistema che consenta di definire e di far valere la responsabilità del titolare del carico o del trasportatore - infatti, se vi sono armatori di comodo è perché vi sono operatori poco sensibili alla qualità delle imbarcazioni che prendono a nolo -, oltre a incrementare i massimali assicurativi dell'armatore rispetto all'assicurazione complessiva per imbarcazione. Infine, la Commissione intende proseguire il proprio impegno per il miglioramento della trasparenza in materia di qualità delle imbarcazioni che solcano le acque europee. A tale proposito, la Commissione si propone di accelerare l'instaurazione del sistema Equasix, che dovrà essere una realtà a partire dal maggio di quest'anno: è niente meno che un sistema di informazione in tempo reale sulla situazione della flotta internazionale costituita da tutte queste navi. Il programma, messo a punto di concerto con le autorità francesi, consentirà di disporre in tempo reale di una completa informazione sulla situazione delle varie imbarcazioni, per non parlare della formazione degli equipaggi, altro elemento rilevante. In conclusione, onorevoli deputati, non basta limitarsi a parlare del disastro dell'Erika e di quanto si è fatto sino a oggi, ma occorre invece trarre conclusioni utili per evitare il ripetersi di simili catastrofi. Occorre garantire l'efficace applicazione delle norme in materia di sicurezza in mare. L'Organizzazione marittima internazionale - come ben sappiamo - non dispone dei mezzi necessari per procedere ai controlli o per imporre il rispetto delle norme sottoscritte da alcuni Stati che, spesso, dimenticano gli impegni assunti o chiudono un occhio - per usare un'espressione blanda - su ciò a cui si sono vincolati con la firma delle convenzioni. In secondo luogo, dobbiamo continuare ad adoperarci per assicurare una maggiore competitività della navigazione europea, un settore di qualità e con livelli di sicurezza assai elevati, senza alcun cedimento sui requisiti; ma dobbiamo anche mostrarci in grado di lottare contro gli abusi che vengono commessi all'ombra delle bandiere di convenienza. E infine, onorevoli deputati, occorre battersi contro l'irresponsabilità di certi armatori, di certi noleggiatori, di certi Stati, di certe società, di certi operatori nel settore dei trasporti marittimi che, con il proprio comportamento irresponsabile, pongono in pericolo l'ambiente, con il rischio di causare disastri come quello che, purtroppo, ha investito in questi giorni le coste francesi.  Signor Presidente, intervengo in nome del gruppo PPE/DE ma anche in veste di eletto bretone, direttamente coinvolto e scioccato da questi eventi. Con Françoise Grossetête e il PPE/DE, abbiamo presentato una proposta di risoluzione. Oggi, ci troviamo innanzi a una proposta di compromesso e ne sono lieto. Il naufragio dell' Erika è in realtà una questione europea perché mutila e insudicia alcune delle più belle spiagge europee con gravissime conseguenze per il turismo, per chi esercita un' attività marittima, per i difensori dell' ambiente e poi perché sono in causa la regolamentazione e il controllo la cui dimensione naturale è palesemente europea. Certamente una catastrofe di tale portata non sarebbe stata possibile al largo delle coste americane. Perché? Perché gli americani sono stati capaci d' imparare dalla catastrofe dell' Exxon Valdez e nel hanno stilato l' Oil Pollution Act che conferisce maggiori responsabilità poiché può implicare la responsabilità del noleggiatore, è più vincolante e soprattutto prevede un controllo migliore tramite varie regolamentazioni e in particolare tramite il corpo dei guardacoste americani. Se avessimo avuto disposizioni simili, ripeto, la catastrofe non si sarebbe certamente verificata. Per questa ragione noi riteniamo che sia necessario rivedere la normativa applicabile e in particolare il Protocollo del che ha esonerato i noleggiatori, nella fattispecie la compagnia petrolifera che ha noleggiato, da qualsiasi responsabilità. L' esonero del noleggiatore ovviamente significa che egli è meno implicato nei controlli a carico delle compagnie petrolifere. E' necessario quindi rivedere la regolamentazione e le sono grato, signora Commissario, di aver indicato tutte le attuali lacune delle disposizioni europee. Come lei ha dichiarato, dobbiamo soprattutto rafforzare i controlli: quelli dello Stato di bandiera e quelli delle società di classificazione. Lei ci ha detto che il RINA è un registro di classificazione italiano riconosciuto dalla Commissione. In quali condizioni avviene il riconoscimento? Quali sono le garanzie di affidabilità? Lei ci ha annunciato l' invio di una missione e noi ne attendiamo con molto interesse i risultati. E' necessario anche rafforzare i controlli delle autorità marittime, il controllo nei porti europei. Occorre ricordare che esiste un Memorandum di Parigi che prevede un controllo minimo, ossia un quarto delle navi che fanno scalo nei porti europei deve essere controllato dalle autorità marittime del paese interessato. Da molto tempo di sa che tale obbligo non è rispettato, né in Francia né in molti altri paesi europei. Perché? Quali sono le conseguenze che la Commissione ha tratto o si appresta a trarre? Mi pare necessario rafforzare anche i controlli a carico del noleggiatore, nella fattispecie della compagnia petrolifera. Se fosse implicata la sua responsabilità finanziaria certamente il controllo sarebbe migliore. Infine, è necessario il coordinamento delle autorità marittime per giungere a una sorta di dispositivo europeo analogo a quello dei guardacoste americani che sorvegliano le coste degli Stati Uniti.  Innanzi tutto ringrazio i colleghi del mio gruppo membri della commissione per l' ambiente, la sanità pubblica e la politica dei consumatori per aver affrontato la questione unitamente ai colleghi dei trasporti. Il disastro di cui parliamo riguarda tanto l' ambiente quanto i trasporti e non è confinato ad un solo settore. Per l' ennesima volta il nostro Parlamento si trova a parlare di un altro disastro marittimo. Potrei recitare come un rosario la lista dei disastri che si sono abbattuti su questo settore nei miei dieci anni di mandato parlamentare, ma ho solo tre minuti. E' scoccata ormai l' ora, non solo per gli Stati membri ma anche per quella tigre di carta che è l' Organizzazione marittima internazionale, nonché per le stesse compagnie petrolifere e gli armatori delle petroliere, di assumersi le proprie responsabilità ponendo fine a queste tragedie ambientali e umane che si ripropongono anno dopo anno. Quante altre Erika ci vorranno prima che chi di dovere realizzi un controllo dello Stato di approdo degno di questo nome e efficace in tutta l' Unione europea e non solo in certe zone? Quanto altro inquinamento dovremo sopportare prima che vengano fabbricate petroliere con cisterne segregate e doppi scafi? Quanti altri uccelli marini dovranno essere sterminati prima che le compagnie di navigazione mettano fine alla pratica di ripulire le cisterne in mare, pratica che, come la risoluzione sottolinea, crea più inquinamento di qualunque disastro del tipo Erika? Pur riconoscendo i progressi ottenuti in materia di controllo dello Stato di approdo e norme minime relative all' equipaggio continuiamo ad avere a che fare con quelle che il compianto collega Ken Stewart soleva definire "navi della vergogna che solcano le acque dell' Unione europea: secchi arrugginiti governati da pessimi equipaggi." Gli Stati membri devono agire con tempestività e fermezza. I nostri governi devono mettere insieme le risorse finanziarie per garantire controlli efficaci e devono smettere di trascinare per le lunghe ogni iniziativa in materia di sicurezza marittima. La tragedia dell' Erika non ha avuto un costo in termini di vite umane, ma avrebbe potuto distruggere l' esistenza di molti, come la Sea Empress oppure la Braer. Certo è che tutti e tre gli incidenti hanno causato un disastro ecologico. Il mio gruppo è solidale con gli abitanti della Bretagna, la cui regione è stata devastata dal disastro, così come in altre occasioni fummo solidali con gli abitanti del Galles occidentale e delle Isole Shetland. Sarebbe ora di smetterla di manifestare la nostra solidarietà e di cominciare, invece, a rilasciare mandati obbligatori per eliminare queste navi della vergogna a favore di mari sicuri, altrimenti, nel corso dell' anno ci ritroveremo di nuovo a discutere di una nuova proposta di risoluzione per l' affondamento di un' altra nave cisterna battente bandiera di comodo che infesta il mare di greggio. Il tempo delle risoluzioni è passato: adesso è l' ora di agire. Purtroppo, temo che il Consiglio anche questa volta rimarrà inattivo e torneremo in futuro a discutere di un nuovo disastro marittimo ed ecologico.  Signor Presidente, ogni volta che si verifica un disastro come questo si dice che non deve ripetersi mai più. In realtà non possiamo impedire gli incidenti in mare, ma è nostro dovere imparare da ogni incidente come questo e mettere in pratica le lezioni imparate per ridurre i rischi futuri. L' incidente dell' Erika è stato grave soprattutto per gli abitanti della Bretagna più direttamente colpiti, ma ha avuto effetti devastanti sulla fauna selvatica di gran parte dell' Europa. Secondo alcune fonti si tratterebbe del peggiore disastro che abbia mai colpito gli uccelli di questa regione europea; secondo la Royal Society per la protezione degli uccelli potrebbero essere morti almeno volatili, probabilmente per lo più urie. Quanta tragedia e quanta angoscia nelle immagini degli uccelli neri di petrolio deposti sulle spiagge dai veterinari, che in tanti abbiamo visto. Tutti noi vogliamo le norme migliori per le navi, a prescindere dalla loro bandiera. I regolamenti devono essere rispettati, come il principio "chi inquina paga" , così da utilizzare le sanzioni pecuniare e gli incentivi per esercitare pressioni sugli operatori marittimi e le compagnie petrolifere e garantire che vengano introdotte le migliori pratiche. Condivido ogni parola della signora Commissario, ma il problema è quanto tempo occorrerà perché siano introdotti provvedimenti del tipo che ha proposto. In qualità di politico, la signora Commissario deve ricordare ai suoi funzionari quanto sarebbe difficile essere costretta a ripresentarsi in Aula tra un anno, in occasione di un incidente simile, altrettanto devastante, se alcuni dei provvedimenti proposti oggi fossero ancora solo belle parole, non avendo lei avuto modo di metterli in pratica. L' idea di un altro incidente simile in futuro dovrebbe fungere da perfetto catalizzatore per la signora Commissario e per i suoi funzionari.  Signor Presidente, signora Commissario, vi ho portato un regalino. Ecco un pezzetto di nafta inviato da una abitante dell' isola di Noirmoutier la quale mi scrive: "ad ogni marea, la spiaggia viene ricoperta dal greggio fuoriuscito dall' Erika. Ad ogni marea, volontari, militari, pompieri asportano masse enormi di questo catrame nero, viscoso e denso. Quando riavremo la spiaggia pulita e quando avrà fine questo incidente devastatore?" Si, questo incidente dell' Erika, come quello della nave russa in Turchia, è inaccettabile e intollerabile in tempi in cui l' alta tecnologia è portata alle stelle. E' ancora più inaccettabile perché si è verificato venti anni dopo la catastrofe dell' Amoco Cadiz, quando invece avevamo detto e ripetuto molte volte che non sarebbe mai più successo. E' indubbiamente responsabilità dei politici, e dunque nostra, garantire la sicurezza dei trasporti marittimi. Dobbiamo garantire realmente ai cittadini che un disastro del genere non si ripeterà più. Ascoltandola, signora Commissario, ci si sente un po' frustrati perché chi si era già occupato di tali questioni sa che la Commissione e il Parlamento avevano preparato, nel credo, un testo molto interessante che già conteneva tutte le proposte contenute nella risoluzione elaborata oggi dalla commissione per la politica regionale, i trasporti e il turismo. Perché è vero che bisogna dirlo e ripeterlo: l' Erika è una catastrofe di troppo. Per questa ragione, è urgente che l' Unione europea si impegni in una revisione drastica delle sue direttive in materia di trasporto marittimo, per renderle più restrittive e fissare un regime chiaro e preciso delle responsabilità dei proprietari dei carichi. Per esempio la Shell e la British Petroleum avevano rifiutato di far trasportare il loro petrolio all' Erika. Perché in questo caso non si riconosce la responsabilità del noleggiatore che è la Total? Nelle vostre proposte occorre anche introdurre l' obbligo del doppio scafo e il divieto della degassificazione in mare. Bisogna istituire un corpo europeo di ispettori affinché possano effettivamente ed efficacemente controllare lo stato delle navi. Inoltre, è altrettanto urgente che l' Unione europea s' impegni a riformare l' OMI. Infatti, a che scopo elaborare direttive restrittive se poi la maggior parte delle navi quando solca gli oceani fa quello che vuole? Infine, signore e signori, vorrei rivolgere un pensiero commosso a tutti i volontari, agli amici della natura e degli uccelli che spontaneamente e generosamente rispondono presente e accorrono in soccorso degli uccelli impregnati di nafta organizzandone il salvataggio con i mezzi disponibili. Sono una testimone diretta di questo lavoro eccezionale. Sapete sicuramente che circa uccelli moriranno a causa della marea nera che è una catastrofe ecologica di enorme portata e praticamente senza precedenti. Certamente sapete anche quanto sia difficile oggigiorno conservare le specie e quanto sia difficile conservare gli habitat. A questo proposito, signora Commissario, lei non ha detto nulla del modo in cui la Commissione intende contribuire al ripristino della natura e degli ecosistemi. Ancora una volta, non ci saranno responsabili chiaramente individuati. Nell' attesa è sempre la natura che ha la peggio.  Signor Presidente, il mio gruppo ha chiesto di organizzare questa discussione per dare al nostro Parlamento l' opportunità di esprimere la sua solidarietà alle persone direttamente colpite da questa catastrofe ecologica, colpite sia nelle loro attività economiche che nel loro rapporto con l' ambiente naturale che li circonda. A questo proposito, mi sia consentito salutare in tribuna la signora Javette-Le Besque, portavoce del collettivo "Marea nera" istituito da cittadine e cittadini del dipartimento di Morbihan. Numerosi volontari francesi e di vari paesi europei hanno manifestato la loro solidarietà sul posto dando man forte alle vittime. In quanto Parlamento europeo manifestare la nostra solidarietà significa anzi tutto agire per ottenere la concessione immediata di un aiuto d' urgenza per le famiglie colpite dalla marea nera e contemporaneamente esigere il rafforzamento qualitativo, su scala europea e internazionale, delle regole e delle norme di sicurezza dei trasporti marittimi prevedendo controlli molto più frequenti e sanzioni molto più dissuasive nei confronti dei contravventori. Le nostre proposte riguardano in particolare la vetustà delle petroliere. Fra quelle che l' anno scorso sono state controllate e giudicate in infrazione, avevano più di vent' anni, alcune trenta e anche oltre. Non è più tollerabile. Poi, c' è il problema delle bandiere di comodo. Secondo la Federazione internazionale dei trasporti, più del percento delle navi naufragate nel battevano bandiera di comodo, simbolo del profitto e dello sfruttamento degli uomini a detrimento della sicurezza. Non è più tollerabile. Infine, l' assenza di trasparenza. Tutto è fatto in modo tale da rendere il più opaca possibile la catena di responsabilità, l' identità dei proprietari e di coloro che prendono di fatto le decisioni. Non è più tollerabile. Su tutti questi piani dobbiamo ottenere dei cambiamenti reali e incisivi compresa la fissazione di una data limite per conformarsi alle nuove norme, compreso il doppio scafo, sotto pena del divieto di ormeggio nei porti o di navigare nelle acque territoriali degli Stati membri. Dobbiamo altresì esigere un rigore maggiore sia nel rilascio dei certificati di navigabilità che nel controllo dello stato e della manutenzione delle navi. Dobbiamo anche ottenere che i responsabili di una catastrofe contribuiscano in solido agli indennizzi. Nella fattispecie penso al gruppo Total-Fina. Signor Presidente, l' Unione può intraprendere questa stessa iniziativa nei confronti dell' Organizzazione marittima internazionale. In tal modo dimostrerà la sua utilità a un' opinione pubblica che, questa volta, si aspetta atti chiari e concreti.  Signor Presidente, signora Commissario, in quanto eletto della Vandea, sulla costa atlantica francese, vorrei innanzi tutto manifestare il sentimento di rivolta delle popolazioni vittime della marea nera dell' Erika per i disastri causati, non da una catastrofe naturale come la tempesta che ci ha da poco colpito, ma da un crimine. In questa situazione di emergenza, di fronte alle difficoltà, si è manifestato un magnifico slancio di solidarietà: solidarietà locale, solidarietà nazionale, solidarietà intergovernativa. Adesso, le popolazioni sinistrate, coloro che hanno perso tutto, in particolare chi esercita un' attività marittima e gli operatori turistici, coloro la cui attività è compromessa per molti anni a venire, non vogliono unicamente la riparazione dei danni commessi dagli inquinatori ma che si faccia tutto il possibile affinché la loro disgrazia serva in futuro agli altri per impedire il ripetersi di siffatti crimini. Evidentemente, paghiamo il prezzo della nostra stessa trascuratezza perché i nostri paesi, con la benedizione della Comunità, hanno ritenuto opportuno non avere più una flotta mercantile propria e hanno lasciato scomparire una profonda competenza in materia di costruzione navale, non disponiamo più di una chiara rintracciabilità delle navi e vediamo autentiche navi-pattumiera solcare i nostri mari sotto bandiere di comodo, in balia degli interessi a breve termine delle compagnie multinazionali. Occorre assolutamente por fine alla valanga di irresponsabilità, noleggiatori irresponsabili, armatori introvabili, società di classificazione compiacenti. Oggi, regna la massima confusione. Tali questioni ovviamente debbono essere trattate a livello mondiale, ma le regole internazionali attuali dell' OMI sono del tutto insufficienti e troppo lassiste. Né i nostri paesi, né la Commissione hanno tentato con tenacia di renderle più rigorose nonostante le precedenti catastrofi. Certamente, esiste il Fondo internazionale di compensazione per l' inquinamento da idrocarburi, il FIPOL, ma esso diluisce le responsabilità e prevede massimali a un livello insufficiente che occorre rivedere. Occorre imperativamente rivedere la questione delle bandiere di comodo in sede di OMI. A tal fine è compito degli Stati membri e della Comunità intraprendere le iniziative necessarie. Ricordo che l' Erika batteva bandiera di comodo di uno Stato candidato all' Unione europea. D' altro canto, esistono direttive comunitarie che però sono poco o per niente applicate a causa del numero insufficiente di controllori nazionali. E' necessario porre rimedio urgentemente a questa carenza. Da molti anni è in corso di preparazione una direttiva sulla sicurezza marittima ma procede a velocità molto ridotta. Da questo punto di vista si registra un' inerzia inammissibile e una ignavia inaccettabile della Commissione. La data di presentazione della comunicazione della Commissione su questo problema essenziale è stata continuamente rinviata ed ora prevista per luglio ma deve essere assolutamente anticipata. Le disposizioni di merito che occorre prevedere debbono essere chiare e severe. Ne citerò tre ritenute prioritarie dal nostro gruppo. In primo luogo, la responsabilità dei titolari del carico di petrolio deve essere determinata con chiarezza e le vittime dell' inquinamento debbono potervi ricorrere senza ambiguità alcuna. Per il futuro, la migliore prevenzione sarà la certezza per i noleggiatori di una condanna pesante, civile, penale e pecuniaria, qualora non siano abbastanza vigili sulla sicurezza delle navi che scelgono. Secondo, è necessario imporre il più rapidamente possibile, senza rinviare alle calende greche, la condizione del doppio scafo per le petroliere ammesse a solcare le acque comunitarie. Terzo, occorre fissare urgentemente un limite rigoroso di anzianità delle navi ammesse a navigare nelle acque comunitarie: potrebbe esser di anni al massimo. In mancanza di un quadro normativo comunitario sufficientemente chiaro, severo e rigoroso, gli Stati membri che volessero elaborarne uno, dovrebbero essere autorizzati a farlo per proteggere le popolazioni e il proprio territorio, esattamente come gli Stati Uniti hanno saputo trarre una lezione dalla catastrofe dell' Exxon Valdez esigendo il doppio scafo e bandendo dalle loro acque tutte le navi di più di vent' anni. Per questa ragione gli Stati Uniti avevano rifiutato l' accesso dell' Erika alle loro acque. Se la Comunità avesse fatto la stessa cosa, avrebbe evitato un' immensa catastrofe. Signor Presidente, signora Commissario, facciamo in modo che questa volta si impari veramente la lezione, anche dopo l' affievolirsi dell' emozione dei media e dei parlamentari.  Signor Presidente, Torrey Canyon, Olympic Bravery, Haven, Amoco Cadiz, Gino, Tanio, sono tutti nomi di sinistra memoria a cui ora si aggiunge l' Erika. Quale sarà il prossimo? Ventun anni dopo l' Amoco Cadiz, l' ennesima marea nera, la settima dal , è la prova dell' irresponsabilità di tutti i governi che si sono avvicendati. La costa atlantica occidentale ancora una volta paga l' alto prezzo della loro incapacità di reagire, della loro capitolazione dinanzi alle multinazionali. E' difficile capire perché francesi ed europei autorizzino ciò che gli americani vietano e perché l' Europa, solitamente così solerte a legiferare in materia di ambiente, in materia di sicurezza marittima sia all' impasse. Il risultato lo vediamo. L' Erika, nave che batte bandiera maltese, relitto ambulante classificato fra le petroliere più pericolose, ha insudiciato le nostre coste per più di km, provocando un inquinamento molto più grave di quello dell' Amoco Cadiz. Purtroppo ne sono un testimone diretto essendo deputato della Loire-Atlantique. Queste ripetute catastrofi non hanno nulla di naturale, non sono affatto dovute alla fatalità. Sono la conseguenza dell' incongruenza degli uomini. Si tratta effettivamente di una catastrofe ecologica. Hanno potuto dubitarne solo coloro che non vivono sul posto la dura realtà. Si tratta altresì di una catastrofe economica per tutti quelli la cui vita dipende dal mare e dal turismo, pescatori, ostricoltori, molluschicoltori, salinai, commercianti, eccetera. Il disastro dell' Erika deve essere l' ultimo della serie. In primo luogo, dobbiamo fare piena luce su questo naufragio. Perché non nominare una commissione d' inchiesta parlamentare o associare i parlamentari alla missione che è stata annunciata dianzi dalla Commissione? In secondo luogo, dobbiamo rapidamente legiferare perché le caratteristiche esatte delle merci trasportate siano note. Infatti, secondo gli esperti, il petrolio dell' Erika avrebbe dovuto adagiarsi sul fondo e non raggiungere mai le coste. Sappiamo invece cosa è successo. Occorrerebbe poi istituire un controllo tecnico affidabile ricalcando il modello della revisione, obbligatoria in Francia per i veicoli di più di cinque anni. Sarebbe necessario disciplinare l' uso delle bandiere di comodo, esigere il doppio scafo per il trasporto di materiale inquinante o pericoloso, innovare tecnologicamente per riuscire a trattare o raccogliere gli idrocarburi in mare. Sarebbe il minimo, credo, all' alba del terzo millennio. Bisognerebbe vietare alle navi non regolamentari l' accesso alle acque europee, determinare la responsabilità degli inquinatori, degli armatori, dei noleggiatori in nome del principio "chi inquina, paga" , rafforzare la sorveglianza marittima per evitare la degassificazione in mare, imporre un controllo serio e affidabile delle navi-cisterna, ripristinare la linea di bilancio "catastrofi naturali" con una dotazione importante a favore degli Stati membri e nel frattempo concedere un aiuto comunitario eccezionale e rendere ammissibili ai Fondi strutturali i dipartimenti sinistrati. A questo proposito ho presentato una risoluzione in nome del gruppo EDD.  Signor Presidente, negli ultimi anni le petroliere hanno ripetutamente provocato gravi catastrofi in tutto il mondo, ma non si sono mai adottate contromisure di qualche rilievo o efficacia. Il caso attuale è particolarmente grave, anche perché ne è rimasto vittima uno dei grandi Stati europei. Fatti del genere possono ripetersi in qualsiasi momento. Visto che evidentemente l'azione dei non basta, si impone con urgenza l'adozione di una direttiva che limiti il pericolo e garantisca almeno tre punti - senza alcuna pretesa di completezza: nessuna /petroliera o nave da carico inadatta alla navigazione deve più potere attraccare in un porto dell'Unione europea. Tutte le parti in causa, compreso il committente del trasporto, devono essere ritenuti responsabili per eventuali danni e stipulare a tal fine polizze assicurative adeguate. Soltanto in questo modo le parti lese possono sperare di ottenere effettivamente un risarcimento dei danni subiti. Va tuttavia chiarito che l'obiettivo di lungo termine deve essere ancora più ambizioso. In altre parole, dobbiamo conoscere tutta la verità sui costi del nostro sistema di approvvigionamento energetico nel suo complesso.  Signor Presidente, mi permetto di iniziare ringraziando il Commissario, signora Palacio per la sua risposta chiara, adeguata e anche molto ferma. Grazie mille. Nutro un grande rispetto sia per la nota che ha inviato in data gennaio, che per i punti di azione annunciati oggi. La tragedia della petroliera Erika dimostra che quando a livello internazionale ed europeo manca una normativa completa in materia di trasporti, a rimetterci sono la natura e l'ambiente. I danni ecologici sono incalcolabili. Ecco il motivo della discussione congiunta di oggi con i colleghi della commissione per la politica regionale, i trasporti e il turismo, e della commissione per l'ambiente, la sanità pubblica e la politica dei consumatori. Durante le vacanze di Natale, quando i mass media olandesi iniziarono a interessarsi della catastrofe della petroliera Erika, ho consultato Internet per vedere quali misure erano già state prese, sicuramente anche dopo che in Francia il Premier Jospin aveva dichiarato che l'Europa avrebbe dovuto fare di più. La conclusione che ne ho tratto è che la legislazione esistente di per sé è sufficiente, il problema piuttosto è rappresentato dai controlli carenti. Desidero mettere in risalto alcuni punti citati anche dalla signora Commissario. In primo luogo il controllo dello Stato di approdo, in base al quale il percento delle navi deve essere sottoposto ai controlli. Penso che non solo si debba rispettare la quota del percento, ma che anzi i controlli andrebbero potenziati, aumentando detta percentuale. Inoltre, quando una nave non ha più l'autorizzazione a navigare, non solo si dovrebbero controllare i fatti, ma occorre altresì un sistema giuridico che ci permetta di dichiarare appunto che la nave non può più essere utilizzata. Purtroppo un sistema simile non esiste. Signor Presidente, diamoci da fare. Infine, per quanto riguarda i requisiti tecnici per le navi, ne hanno appena parlato anche i miei colleghi. Dal negli Stati Uniti è obbligatorio il doppio scafo. Mi pare che anche su questo punto si debba essere più aggressivi e che il Trattato MARPOL, che entrerà in vigore nel , meriti un attento esame. Signor Presidente, occorre altresì seguire con occhi critico i negoziati per l'adesione di Malta e tengo a esprimere i miei ringraziamenti e la mia ammirazione per le molte ONG che si sono rimboccate le maniche per salvare gli animali colpiti.  Mi sia consentito fare una premessa: stiamo parlando di un disastro ambientale che ha anche conseguenze economiche e mette in pericolo persone e attività produttive. Che fare? Non intendo rivangare il passato, ma guardare al futuro. Cosa dobbiamo fare ora? Voglio enumerare alcune cose da farsi. Naturalmente ci vogliono navi a doppio scafo. Questo è chiaro, ma è una misura che farà sentire i suoi effetti solo a medio e a lungo termine. Cos'è che serve nell'immediato? Ci vuole una revisione periodica obbligatoria dei natanti, da effettuarsi ogni due anni. Nessuna nave dovrebbe poter prendere il mare senza l'apposito certificato. Serve un servizio del genere a livello europeo e internazionale, qualche cosa di analogo al sistema della revisione periodica degli autoveicoli, come il TV, che in Germania è obbligatoria ogni due anni. Un autoveicolo senza certificato di revisione non può circolare. Ecco di cosa abbiamo bisogno per le navi. Terzo: il certificato e la polizza assicurativa devono essere controllati nei porti - in tutti i porti dell'Unione europea. Se non ci sono, la nave viene fermata e non può salpare, non importa a quanto ammontano i diritti portuali. Dobbiamo applicare questa regola in tutti i porti comunitari, da Marsiglia a Rotterdam, Wilhelmshaven, Cuxhaven e ovunque possano attraccare le navi. Quarto: dobbiamo introdurre la responsabilità del proprietario della nave, non limitata alla ridicola somma di milioni di dollari, ma per almeno milioni di dollari, da documentare mediante polizza assicurativa. Inoltre ci serve la responsabilità dello Stato di cui la nave batte bandiera. Dobbiamo avere la certezza che, nel dubbio, quello Stato si accolli la responsabilità. Così sì che i controlli funzionerebbero benissimo! Posso garantirvi che gli Stati che impegnano la loro bandiera faranno di tutto per non rischiare di doversi accollare una tale responsabilità. Quinto: deve essere garantito che questi obblighi si applichino a tutte le navi in tutti i porti e in tutte le acque dell'Unione europea - anche nei paesi candidati all'adesione. In altre parole, le norme che ho menzionato devono valere ovunque. E per concludere, ecco la cosa che ci serve più di tutte: una buona memoria, perché d'ora in poi in quest'Aula parleremo più spesso di attività legislativa. Parleremo più spesso di standard ambientali, e non vorrei che qualcuno mi venisse a dire che queste richieste distruggono posti di lavoro nei porti. Lo diranno i sindacati, e lo dirà l'industria. Ci serve una buona memoria, onorevoli colleghi. Guardo in faccia molti tra voi che finora non sono stati in prima fila nella difesa dell'ambiente. Provate ad andare a casa e dire: degli standard finora non ce ne siamo occupati. Ci serve una buona memoria a proposito di quello che si esige nei porti. Ci serve una buona memoria quando diciamo: per una volta nell'Unione europea siamo d'accordo sui diritti portuali e sulle norme da applicare nei porti, e non ci facciamo le scarpe a vicenda. Se ci riusciremo, tra qualche anno forse la situazione sarà migliorata!  Signor Presidente, la onorevole Roth-Behrendt ha già espresso gran parte dei miei pensieri. Ora disponiamo di un completo inventario di provvedimenti diversi. Ma che uso facciamo della sensibilità verso le crisi che questo nuovo disastro ecologico ha risvegliato? A titolo di raffronto, ricordo che una generazione precedente aveva introdotto il "marchio Plimsoll", ossia un marchio pensato per evitare che venissero commesse, con imbarcazioni inidonee alla navigazione, frodi ai danni delle assicurazioni. Dov'è finita quella sensibilità che aveva contraddistinto altre generazioni che ci hanno preceduto? A mio avviso, noi dobbiamo puntare a una certificazione analoga a quella richiesta dalla onorevole Roth-Behrendt, a quella marchiatura a caratteri verdi sulle navi cisterna della quale si discute in alcuni porti d'Europa. Occorre inoltre sottoporre le società di classificazione navale a un vaglio critico. Credo che le loro procedure non possano essere accettate: sono necessarie procedure indipendenti e all'insegna della trasparenza. Infine, tengo ad aggiungere che, quando il mio paese concede sussidi per l'ambiente agli armatori che intendono migliorare il proprio livello di qualità ecologica, ecco che all'interno della Commissione vi sono unità pronte a considerarli alla stregua di un indebito sussidio alla cantieristica navale. Insomma, alla Commissione una mano non sa neppure che cosa stia facendo l'altra. E' inammissibile che venga impedito il varo di provvedimenti ecologici, del tutto in linea con gli orientamenti della Commissione, soltanto perché qualcuno li bolla come sussidi indebiti.  Signor Presidente, voteremo a favore della risoluzione presentata dal gruppo GUE/NGL perché denuncia le responsabilità della Total-Fina in questa catastrofe ecologica. Inoltre, sottoscrivo la proposta di vietare le bandiere di comodo e l' uso di navi vetuste nonché l' imposizione del doppio scafo per le petroliere. A mio avviso, come minimo, la Total dovrebbe finanziare integralmente la riparazione dei danni diretti e indiretti provocati dalla marea nera. Come impedire che tali eventi si ripetano senza imporre misure draconiane contro i grandi trust del petrolio, o altri simili, che per trarre profitti supplementari rischiano di rendere il pianeta invivibile? Come non indignarsi quando una banca rifiuta di rivelare il nome dei proprietari dell' Erika, invocando il segreto bancario, senza alcuna reazione da parte dei governi? Il nocciolo del problema è che tutti i governi, come tutte le Istituzioni europee, riconoscono ai grandi trust, come la Total-Fina e simili, il diritto di potenziare al massimo i loro profitti a detrimento sia dei salariati che dell' ambiente. Riconoscono alle imprese e alle banche il segreto professionale anche se tale segreto protegge atti realmente criminosi. In tali condizioni, anche le risoluzioni migliori resteranno delle richieste di principio incapaci di impedire ai grandi trust di nuocere.  Signor Presidente, onorevoli colleghi, sono a favore di un inasprimento delle norme sul controllo dello Stato di approdo e sulle società di classificazione. Dobbiamo però attenerci anche ai fatti. La petroliera Erika era stata sottoposta a quattro controlli nel corso degli ultimi due anni. Non è dunque il numero dei controlli, ma la loro intensità che occorre garantire. Nei dibattiti delle scorse settimane ho sentito dire: gli Stati membri non hanno abbastanza fondi per i controlli! E' un'argomentazione che non posso accettare. Se gli Stati membri decidono di comune accordo con noi che il percento delle navi va sottoposto a controllo in virtù delle norme sul controllo dello Stato di approdo, allora devono anche mettere a disposizione il personale necessario! In caso di controllo non basta che l'ispettore salga a bordo solo per vedere se manca qualche estintore; si devono effettuare anche prove sui materiali, perché è palese che la nave in questione si è spezzata per eccessiva fatica del materiale. Fenomeni del genere sono accertabili solo con controlli molto approfonditi. Dovremo fare in modo da garantire che i controlli dello Stato di approdo non riguardino solo aspetti esteriori, ma contemplino anche prove sui materiali. In secondo luogo condivido quanto accennato dalla signora Commissario, che incoraggio a proseguire su questa strada. Se si dovesse accertare che una o più società di classificazione hanno rilasciato perizie di comodo, queste società devono essere depennate della lista delle società abilitate; solo con questo deterrente è possibile evitare che altre si comportino nello stesso modo. Cara collega Roth-Behrendt, il TÜV per i natanti esiste già, e sono proprio le società di classificazione! Ne esistono anche di serie, e tu ne conosci diverse, come ne conoscono i nostri colleghi francesi; ma dobbiamo guardare bene quali società non assolvono i criteri prestabiliti, e queste devono essere depennate dalla lista. Un'ultima osservazione: dovremmo dire chiaramente a Malta che, se vuole entrare a far parte di questa Comunità, al momento dell'adesione dovrà applicare nella registrazione e nel controllo dello Stato di bandiera uno standard che risponda veramente ai criteri che abbiamo stabilito, perché l'ambiente è comune a tutti, non può essere suddiviso!  Signor Presidente, signora Commissario, l' Erika è naufragata proprio dalle mie parti ed è sempre là, con ancora tonnellate di combustibile che non sappiamo che fine faranno. Avrebbe anche potuto affondare altrove. E' naufragata in quel punto per caso, e la Bretagna, da cui provengo, non deve certo scusarsi se a causa della geografia è una penisola, visto poi che è la Bretagna a subire spesso dei naufragi. Anzi tutto, penso ai marinai indiani di cui non si parla e che sono stati tratti in salvo. In questa catastrofe avrebbero potuto esserci delle vittime e la sicurezza marittima concerne soprattutto la vita degli uomini. Adesso sono partiti ma è un miracolo che si siano salvati. Si ricomincia come anni fa con l' Amoco, un incidente sulla costa nord, uno a sud, uno a ovest. E potrebbe andare avanti così. Signora Commissario, poiché il tempo a disposizione è breve vorrei rapidamente elencarle i sette punti, lei ne ha citati alcuni, che ci sembrano essenziali e sui cui lavorare: l' obbligo, il più presto possibile, per navigare nelle nostre acque, del doppio scafo; il controllo più severo possibile da parte dello Stato di approdo. Inoltre, occorre che le società di classificazione siano obbligate a rendere pubbliche le loro relazioni perché non sono rese note. Armonizzazione delle sanzioni fra i quindici Stati membri perché non debbono differire ma essere uguali ovunque. Maggiore severità per le bandiere di comodo, non perché le navi che battono tali bandiere siano necessariamente delle cattive navi ma perché molte cattive navi utilizzano queste bandiere; migliorare le informazioni sull' insieme delle flotte del mondo ma questo è già previsto; definire e rendere più pesanti le responsabilità. A questo proposito vorrei sapere chi è il proprietario dell' Erika perché la nozione di persona giuridica nel nostro diritto è una cosa ma dietro ci sono sempre degli azionisti, delle persone fisiche; dove sono i proprietari dell' Erika? Forse in belle ville, su belle spiagge ad abbronzarsi al sole. Vorremmo conoscere i loro nomi e le loro facce. Infine, il miglioramento della formazione degli equipaggi. Non esiste il rischio zero nella nostra società ma almeno si deve prendere il massimo delle precauzioni.  Signor Presidente, ho apprezzato la dichiarazione della signora Commissario. Sono stato a lungo in mare e quindi per esperienza ne conosco bene la potenza e la forza distruttiva che rendono la corretta progettazione e manutenzione delle navi e delle imbarcazioni un fattore fondamentale. Desidero esprimere la mia solidarietà a tutti coloro che si stanno occupando delle conseguenze causate dalla spaccatura in due tronconi e dall' affondamento della petroliera Erika. Si è trattato di un disastro ambientale e anche di un deplorevole spreco di risorse. Ricordo che l' industria petrolifera, tramite il Fondo internazionale di compensazione per l' inquinamento da idrocarburi , ai sensi della Convenzione del e del Protocollo del , si assume la responsabilità per oltre il percento dei costi stimati dell' incidente, cioè circa milioni di dollari. Ciò mi induce a ritenere che dovremmo pensare a un' assunzione parziale di responsabilità anche da parte degli armatori, dello Stato di bandiera e delle autorità di ispezione. Comunque, prima di lanciarci precipitosamente in un nuovo slancio normativo esaminiamo con attenzione le disposizioni vigenti per essere certi che vengano applicate correttamente: meglio rispondere alla richiesta di emendare e migliorare la legislazione esistente piuttosto che imbarcarsi in nuove proposte. In tal senso sono a favore delle richieste intese a rafforzare i controlli dello Stato di approdo per garantire ispezioni complete ed efficaci, come pure delle richieste volte ad assicurare che le società di classificazione verifichino effetivamente le condizioni strutturali delle navi e siano ritenute responsabili delle loro azioni. La richiesta di migliorare la progettazione nella costruzione dello scafo, soprattutto di navi a doppio scafo è ragionevole ma richiede tempo per essere applicata a tutta la flotta. Nulla può sostituire ispezioni regolari rigorose.  Signor Presidente, desidero ringraziare i miei colleghi socialisti, e segnatamente i membri della commissione per la politica regionale, i trasporti e il turismo e della commissione per l'ambiente, la sanità pubblica e la politica dei consumatori, per non aver dimenticato che questo disastro si ripercuote anche sul mondo della pesca. Oltre al danno irreparabile per l'ambiente, oltre ai danni all'ecosistema e alle perdite per il turismo, il greggio riversato in acqua è una vera batosta anche per la pesca, per la preservazione delle risorse dell'ambiente marino, e occorreranno lunghi anni perché il tratto di costa colpito si riprenda. Non è casuale, signora Commissario, che le zone colpite siano invariabilmente le regioni europee in ritardo di sviluppo, quelle che vivacchiano alla bell'e meglio sull'accoppiata fra turismo e pesca e che non dispongono, nella maggior parte dei casi, di altre risorse. E sono sempre queste regioni a dover già sopportare, per tutto l'anno, le prassi sconsiderate di certi armatori che lavano i serbatoi delle petroliere proprio di fronte alla loro costa, al di fuori di ogni controllo. Provengo da una regione, la Galizia, che in passato ha già subito disastri analoghi. La Bretagna e la Galizia, i due Finis Terrae d'Europa, sono costantemente vittime dell'irresponsabilità di chi preferisce disattendere le norme di sicurezza, trasportando il greggio su imbarcazioni che rischiano di trasformarsi in qualunque istante in chiazze di petrolio ambulanti. Per questo reputo necessario agire su due fronti. Da un lato chiedo alla Commissione di predisporre, nell'ambito degli aiuti previsti per il settore della pesca, misure speciali per attutire gli effetti di questa catastrofe sul settore produttivo delle zone colpite; dall'altro, le chiedo di imporre alle organizzazioni internazionali e a sé stessa controlli estremi sulle imbarcazioni battenti bandiere di comodo. In questo contesto, l'attuale negoziato d'adesione all'Unione in corso con Malta deve essere sfruttato per esigere che questo paese sottoponga a rigorosi controlli le petroliere che battono la sua bandiera. D'altro canto, occorre fare opera di prevenzione. Il Portogallo è un paese che ha già dimostrato ampiamente la propria sensibilità verso le problematiche connesse al mare. Chiedo pertanto alla Presidenza portoghese di studiare la possibilità di dar vita a una strategia integrale per la prevenzione degli incidenti in mare a livello europeo, concentrando tutti gli strumenti di cui già disponiamo - tecnologici, strutturali e socioeconomici - per evitare il ripetersi in futuro di un disastro come questo. Infine, signor Presidente, desidero porre in risalto il lavoro svolto dai volontari e dalle autorità locali, che mi hanno riportato con il pensiero a tempi andati, quando io stessa, all'epoca in veste di sindaco, ho vissuto situazioni analoghe. Dobbiamo ringraziare quanti, in assenza di mezzi e nonostante la superiorità dell'avversario, hanno lottato strenuamente contro i gravi effetti di questo disastro sulle regioni costiere, sull'ecosistema marino e sulle risorse ittiche dell'Europa.  Signor Presidente, in qualità di presidente della commissione per la politica regionale, i trasporti e il turismo desidero congratularmi con la Commissione, e in particolare con la signora Loyola de Palacio, per la risposta data a questo evento che ha letteralmente scioccato l'Europa intera. La nostra commissione parlamentare, competente in materia di trasporti, è pronta a discutere la comunicazione della Commissione esecutiva sul problema della sicurezza in mare e, naturalmente, è altrettanto pronta a discutere, in uno stadio successivo, tutto ciò che l'esame di questa comunicazione potrà comportare sul piano giuridico. Ciò detto, tengo a fare alcune osservazioni. In primo luogo, bene ha fatto la Commissione a concentrare le sue indagini sulle responsabilità della società di classificazione navale italiana RINA, perché è indispensabile accertare se la legislazione comunitaria in materia sia stata rispettata o meno. E' questa la base di ogni nostra azione. In secondo luogo, al di là delle responsabilità degli armatori sarà bene accertare sempre, in simili casi, anche le responsabilità dei noleggiatori, per esempio delle compagnie petrolifere che hanno sicuramente una parte di responsabilità in disastri ecologici come questo e, naturalmente, nel relativo risarcimento dei danni. Alla luce di quanto precede, la reazione di fronte a questa catastrofe ambientale è del tutto giustificata. Purché, tuttavia, non ci spinga a criminalizzare l'intera marina mercantile, settore tanto importante per l'economia dal momento che assicura circa un terzo del totale dei trasporti, e in considerazione di ciò la nostra reazione dovrà essere misurata, severa sì, ma anche giusta. Non sono affatto contrario all'ipotesi di un inasprimento del diritto comunitario in materia, ma come altri colleghi hanno già evidenziato occorre anzitutto assicurarne l'applicazione, dal momento che esiste già un quadro normativo a livello di Unione - aspetto da non dimenticare. Questo quadro normativo è assai avanzato, almeno rispetto a quanto esiste a livello mondiale, e pertanto gli Stati membri, sotto la supervisione della Commissione, devono anzitutto badare ad applicare adeguatamente il diritto comunitario già esistente in materia.  Il Parlamento lo sa, noi lo sappiamo da oltre dieci anni - all' epoca fu presentata una comunicazione della Commissione e la relazione del collega Ken Stewart già menzionava tutte le aree da disciplinare. Si tratta di natanti, di tecnologia, di attrezzature; dei porti e della loro organizzazione, delle loro regole, e ovviamente anche della qualità degli equipaggi. Sappiamo benissimo negli ultimi anni quali resistenze hanno opposto gli Stati membri di fronte a qualsiasi iniziativa legislativa in seno al Consiglio dei ministri, dove si è dovuto lottare strenuamente per ogni inezia, per ogni minimo passo in avanti. Se pretendiamo che un cittadino per guidare la macchina sia sano e personalmente idoneo a farlo, oltre a imporgli periodici controlli della sua autovettura, ciò deve essere possibile anche per i natanti. La parola chiave in questo senso è "controlli". Pensate che sia davvero un caso che queste navi battano sempre bandiera degli stessi Stati? Perché non c'è una lista nera? Se le acque europee sono solcate da rottami galleggianti insicuri e pericolosi, perché non si fa come altrove e si dice loro che devono stare alla larga dalle acque europee, che non possono fare scalo nei porti europei? Auspico pertanto che il suo catalogo di iniziative per l'estate contempli anche un controllo completo delle petroliere attualmente in circolazione nelle acque europee; vorrei inoltre un aggiornamento su quanto delle normative e delle convenzioni dell'OMI gli Stati membri dell'Unione hanno ratificato e recepito concretamente fino a questo momento, perché a questo livello ci sono sempre ritardi. A mio modo di vedere la vicenda dell'Erika non è frutto di trascuratezza, bensì di irresponsabilità collettiva e criminale. Nei prossimi mesi noi del Parlamento avremo occasione di dimostrare se facciamo davvero sul serio, quando si parlerà di impianti portuali di raccolta e saranno chiamati in causa gli Stati membri. Allora ci rivedremo e ne riparleremo, e spero che, come oggi, saremo ancora tutti dello stesso avviso!  Signor Presidente, signora Commissario, credo che il grave incidente dell'Erika dovrebbe rappresentare, come è già stato detto oggi in questa sede, il punto di svolta definitivo, il discrimen fra "prima" e "dopo" dal momento che nell'Unione europea, dal , si sono verificati diciassette incidenti che hanno coinvolto grandi petroliere, ossia più di uno ogni due anni. Il danno sociale ed economico cui si è alluso oggi, in termini di perdita sia di posti di lavoro, sia di risorse turistiche e di pesca, è di tale entità da giustificare ampiamente un intervento fermo e determinato da parte delle Istituzioni comunitarie. Anch'io, signora Commissario, desidero ringraziarla per la rapida risposta data dai suoi servizi a questo incidente, nonché per i provvedimenti già attuati o in corso di adozione. Confido che questi provvedimenti possano tradursi, nel volgere di pochi mesi, in uno strumento giuridico chiaro ed efficace - possibilmente una direttiva -, che ponga fine una volta per tutte all'azione di tutti questi pirati del ventunesimo secolo, che strappano dalle mani di tutti noi la ricchezza e la bellezza dei mari. Ricollegandomi ai provvedimenti ancora da adottare, menzionati dal Commissario e da numerosi colleghi, vorrei fare un'osservazione. Mi riferisco al doppio scafo, che consiste in un doppio strato di acciaio e nella divisione dei serbatoi in due cisterne. Signora Commissario, secondo numerosi esperti il doppio scafo non è sufficientemente sicuro; essi propongono pertanto il cosiddetto "scafo ecologico" che, in caso di incidente, lascia penetrare l'acqua del mare nei serbatoi, generando così una pressione che spinge il greggio in altri appositi serbatoi. Mi pare giunto il momento, signora Commissario, di puntare sulle soluzioni più sicure tecnicamente possibili. Sotto questo punto di vista, credo che non basti limitarsi a riprodurre legislazioni in vigore in altri paesi. Ritengo invece che si possa e si debba perfezionale la legislazione già esistente in materia. Qualunque analisi dei costi e dei benefici in grado di tenere davvero conto dell'entità del danno alle persone e all'ambiente causato da simili incidenti non potrà che suffragare questa tesi.  Signor Presidente, signora Commissario, onorevoli colleghi, anzi tutto vorrei che tutti ci rallegrassimo della procedura scelta. Infatti, dopo che ciascun gruppo politico si è mobilitato e ha manifestato la propria emozione, abbiamo elaborato una risoluzione comune e credo che, date le drammatiche circostanze, sarebbe male interpretato e poco dignitoso, dal punto di vista del principio, se ci esprimessimo a più voci. D' altro canto, il fatto che oggi il Parlamento parli con una sola voce grazie a una risoluzione di cui si è rilevata la convergenza tra i vari oratori che mi hanno preceduto, costituisce l' occasione che dobbiamo cogliere per esercitare la nostra pressione parlamentare sui dubbi o sulle omissioni di alcuni governi. Penso che sia un atto politico molto forte che noi affidiamo nelle mani della Commissione per preparare lo spazio marittimo europeo. A mio parere è evidente, e questa è la prima conclusione che si può trarre dalla catastrofe dell' Erika, che l' opinione pubblica mal capirebbe che ci si occupi di regolamentare il cioccolato e non i trasporti marittimi. L' opinione pubblica capirebbe male che si parli di spazio giudiziario comune, che si parli di spazio aereo comune, che si parli di spazio ferroviario comune, di mercato unico e non di spazio marittimo. Pertanto, penso che adesso occorra aprire una nuova pista di riflessione con l' assoluta volontà di darvi un seguito concreto. Signora Commissario, lei ci ha indicato i tre grandi capitoli da elaborare come l' adeguamento della nostra legislazione, per emanare le normative. Ho notato, con grande soddisfazione, che anche i gruppi difensori della sovranità o euroscettici, chiedono all' Europa di disciplinare la materia e credo che questo sia il livello giusto per procedere in tal senso. Talvolta discipliniamo settori che potrebbero essere senz' altro delegati alla sussidiarietà. Ma in questo campo è molto importante fornire risposte all' opinione pubblica e tutti debbono sentirsi coinvolti perché in fondo, rispetto al globo terrestre, siamo una penisola. Pertanto, dopo avere adeguato la nostra legislazione deve esserci il seguito che consiste nell' istituire controlli sistematici e applicare il principio di responsabilità "chi inquina paga" , che naturalmente costituisce un fattore di prevenzione. Sto concludendo e vorrei comunicare di aver chiesto di organizzare un' audizione pubblica della commissione per la politica regionale, i trasporti e il turismo, che ci permetterebbe di dare un seguito immediato al caso Erika e di alimentare le nostre future riflessioni. Spero che tutti i gruppi politici ci sosterranno nella richiesta di questa audizione pubblica.  Signor Presidente, la petroliera Erika, la cui proprietà viene celata da società di facciata con sede a Malta e forse in Italia e in Grecia, noleggiata dalla Total-Fina per il trasporto di petrolio, è affondata al largo della costa bretone con tutte le disastrose conseguenze che conosciamo. I danni per l'ambiente, la flora e la fauna marina europea sono enormi. La causa di questa catastrofe va ricercata nella struttura indebolita della petroliera. Questo incidente fa sorgere non pochi dubbi sulla sicurezza delle navi che trasportano merci pericolose o inquinanti. L'organizzazione marittima internazionale ha emesso in proposito norme internazionali e gli Stati possono eseguire ispezioni nei porti. In Europa la legislazione è più severa e si ha l'obbligo di ispezionare il percento delle navi che approdano, ai sensi della direttiva sul controllo del porto dello Stato di approdo. Tuttavia, pare che in nessuno Stato membro si raggiunga tale percentuale, a causa della carenza di ispettori. Una cosa è chiara, la legislazione non manca e penso che su questo il Commissario abbia ragione. Il problema è rappresentato dalla sua attuazione. Ma come fare se mancano gli ispettori, cara Commissione europea? La Commissione è in grado di garantirci che la direttiva / sugli standard minimi per le navi che lasciano un porto europeo e trasportano merci pericolose o inquinanti venga attuata correttamente in tutti gli Stati membri? Non occorre forse rafforzare il controllo dell'attuazione della direttiva? Sarebbe raccomandabile, seguendo l'esempio del porto di Rotterdam, iniziare a breve termine a eseguire i controlli in base a un sistema a punti, includendo nel calcolo elementi quali l'età della nave, oppure se le pareti sono monostrato oppure a doppio strato, oppure ancora se la nave batte una bandiera di comodo. In altre parole, dovremmo dare la priorità ai controlli sulle navi vecchie e al di sotto degli standard vigenti piuttosto che a quelle che soddisfano tutti i requisiti di qualità. La petroliera Erika è di produzione giapponese e le pareti sono monostrato. Attualmente altre quattro navi del genere sono in giro per i mari. A suo tempo se ne interruppe la fabbricazione dato che su questo tipo di navi il pericolo di formazione di ruggine era più grave. Talune di queste navi battono bandiera maltese. Vogliamo forse aspettare che si produca il prossimo incidente? Forse, come ha detto il Commissario, andrebbero imposte delle sanzioni alla classification society. La società RINA è attualmente oggetto di indagini. Malta sta accingendosi ad avviare i negoziati per l'adesione e io penso che l'Unione europea potrà accogliere Malta al suo interno solo se riuscirà a garantire che le navi che batteranno bandiera maltese d'ora in avanti non provocheranno più alcun danno.  Onorevoli colleghi, vi chiedo una maggiore disciplina perché stiamo accumulando ritardo e questo ritardo si ripercuoterà negativamente sul tempo destinato alle interrogazioni rivolte alla Commissione.  Signor Presidente, proprio prima di scendere in Aula ho ricevuto via e-mail un messaggio contenente un'accorata descrizione resa da una donna svedese che aveva deciso di trascorrere il capodanno sulla costa bretone, anziché festeggiarlo a casa con i parenti. Esattamente come altre centinaia di volontari, anch'essa ha assistito al disastro, ha cercato di ripulire la spiaggia e gli uccelli al posto dei responsabili che non si sono fatti vedere lungo la costa proprio nelle sere e nelle notti in cui la loro presenza sarebbe stata più necessaria. Al pari di molti altri, mi domando anch'io dove fossero i responsabili. Che fine fanno armatori e noleggiatori, quando accadono disastri come questo? Sarebbe probabilmente tempo di prendere in considerazione l'introduzione di una comune autorità giudiziaria competente per i reati ecologici, che possa occuparsi di crimini come questo. Non è la prima volta che assistiamo a spargimenti di greggio in mare, intenzionali o meno.  Desidero ringraziare la onorevole Grossette e i colleghi per aver sottoposto al Parlamento la risoluzione in esame. Il disastro ambientale causato dal naufragio dell' Erika al largo delle coste della Bretagna e il versamento in mare di tonnellate di petrolio ha avuto un' ampia copertura da parte dei mass media inglesi. Nonostante i recenti contrasti tra Regno Unito e Francia posso assicurare che il mio paese è assolutamente solidale con tutte le persone colpite. Le immagini dei danni alle vostre coste e alla fauna selvatica, in particolare gli uccelli e le risorse ittiche già scarseggianti, diffuse dalla televisione hanno riportato alla memoria simili disastri in Regno Unito come la Torrey Canyon del e hanno sollecitato l' intervento di numerosi volontari britannici. Plaudo agli sforzi congiunti per riparare i danni. Il problema investe chiaramente tutte le coste europee e richiede soluzioni immaginative. Invece di far ricadere i costi di questi disastri sulle comunità più colpite e sul settore delle assicurazioni come i Lloyds di Londra, dobbiamo mettere a punto nuove tecnologie in grado di recuperare dalle acque marine più del percento del petrolio fuoriuscito. Attualmente gli incentivi finanziari in tal senso sono minimi visto che il conto lo saldano le assicurazioni. In definitiva, è chi inquina che deve pagare. Inoltre dobbiamo saper sfruttare la direttiva del Consiglio sull' applicazione degli standard internazionali per la sicurezza delle navi e la prevenzione dell' inquinamento, garantendo il rispetto dell' obiettivo di ispezionare il percento delle navi che attraccano ai porti comunitari e un elevato livello di qualità delle ispezioni. Inoltre, benché non sia contrario alla registrazione delle navi nel paese prescelto dagli armatori, ritengo che si imponga un' applicazione più rigorosa delle norme internazionali. Piuttosto che vietare le bandiere di comodo, decisione che violerebbe il diritto di ogni Stato sovrano di avere un flotta mercantile, le autorità marittime nazionali, ai sensi della direttiva comunitaria del sul controllo dello Stato di approdo, dovrebbero imporre sanzioni più efficaci ai paesi di bandiera che non tengono fede agli obblighi derivanti dai trattati internazionali. Spero sinceramente che soprattutto sotto la Presidenza francese nel secondo semestre dell' anno, la Commissione e il Consiglio vaglino attentamente tutte le opzioni e raccomando di cuore al Parlamento la proposta di risoluzione.  Quand'è che i responsabili di questi danni capiranno che la tutela delle risorse non è un'attività a tempo perso, non è solo una questione di sistema o di un nuovo gruppo di lavoro, ma costituisce una sfida comune per l'Europa? Per questo motivo sono entusiasta del suo piano d'azione, signora Commissario de Palacio. Altrettanto importante è la massima secondo cui è meglio prevenire che curare. Ma anche la prevenzione non si improvvisa. La Neuwerk, una nave universale tedesca attraccata proprio davanti a casa mia a Cuxhaven, ha permesso un pronto intervento europeo a favore dei nostri vicini. Un ringraziamento esplicito va a tutti gli equipaggi che hanno partecipato alla difficile impresa. L'esperienza raccolta è preziosa, ma si è capito anche che la tecnologia più moderna non basta per fronteggiare disastri ambientali come questo. A ragione chiediamo controlli migliori, sanzioni e misure preventive. Da quasi dieci anni sto lottando qui al Parlamento per una guardia costiera e ambientale europea. L'argomento non è mai stato più attuale di oggi. Anche in futuro non negherò il mio appoggio e mi impegnerò assieme ad altri per miglioramenti e progetti coerenti nel quadro della cooperazione europea e internazionale.  Signor Presidente, in primo luogo desidero ringraziare sinceramente non soltanto per le iniziative assunte da vari gruppi, per esempio dalla onorevole Grossetête e dal gruppo del partito popolare europeo e dei democratici europei, ma anche per le iniziative di cui si sono fatti promotori l'onorevole Wurtz e il gruppo confederale della Sinistra unitaria europea/Sinistra Verde nordica, proponendo questa discussione che ha permesso un importante e fruttuoso scambio di idee. Ho intenzione di presentare entro fine marzo una comunicazione e, in quell'occasione, non è esclusa la presentazione di testi legislativi, ossia di modifica di determinate direttive in modo da avviarne la discussione in seno al Consiglio e al Parlamento. Tengo a precisare che, effettivamente, non siamo in presenza unicamente di un'emergenza ambientale; l'emergenza ambientale è certo molto importante, ma siamo in presenza anche di un notevole problema di ordine sociale. Vi sono uomini e donne che dipendono economicamente dalla cattura di pesci e molluschi, o dalla prestazione di servizi, turistici e non, in queste zone costiere; zone fragili dal punto di vista dell'ambiente, ma anche dal punto di vista dello sviluppo sociale e dell'equilibrio territoriale. Per questa ragione occorre porre particolare cura nell'evitare, nella misura del possibile, il ripetersi di una situazione analoga. La onorevole Roth-Behrendt ha affermato che non si è mai fatto nulla. Io ritengo invece che la Commissione in passato qualcosa abbia fatto, ma che occorra fare di più. Prova ne sia il fatto che gli americani, a seguito del disastro della Exxon Valdez, nel giro di un anno hanno varato una legislazione estremamente dura e rigorosa, che come ho già ricordato minaccia di sviare verso l'Europa imbarcazioni non ammesse nei porti statunitensi. In Europa, invece, a seguito di incidenti come quello dell'Amoco Cadiz o dell'Urquiola al largo delle coste spagnole, nel , o della Torrey Canyon nel medesimo anno, o di tanti altri casi ancora, abbiamo iniziato a legiferare davvero in materia soltanto nel e nel , e soprattutto negli ultimi due anni. Inoltre, negli anni sin qui trascorsi l'accento è stato posto sostanzialmente sulla sicurezza del trasporto di passeggeri. Questa è la realtà. A mio avviso occorre ora compiere uno sforzo, tanto importante quanto urgente, per affrontare nuovi problemi causati anche dalla legislazione statunitense, ponendo questa volta l'accento sulla sicurezza del trasporto marittimo di merci pericolose. Onorevoli parlamentari, ho parlato di tutta una serie di argomenti che, se vorrete, potremo approfondire in occasione di un mio intervento presso la commissione parlamentare competente, oppure quando, nell'arco dei prossimi mesi, vi presenterò iniziative concrete. E' mia aspirazione, lo ribadisco, vedere iniziata la discussione entro la fine di marzo, in concomitanza con un Consiglio dei ministri, e soprattutto far sì che entro la fine del semestre di Presidenza portoghese siano già disponibili testi sui quali discutere. Le bandiere di comodo rappresentano un problema, ma non il solo. Quella romena non è una bandiera di comodo, eppure in occasione delle ispezioni la Romania registra un tasso di riscontro elevatissimo, più di tante bandiere di comodo. Malta e Cipro hanno chiesto di aderire alla Comunità. E' questo un tema sul quale essere esigenti, e infatti si negozia anche in questo campo. Questa situazione ci costringerà a rivedere la questione dei registri navali dell'Unione europea e ad affrontare il ben noto problema, che puntualmente si ripresenterà, del varo di un registro navale comunitario. Lo ritengo un traguardo difficile, ma in ogni caso è necessario sottoporre a una revisione la realtà dei registri navali dell'Unione europea. Quanto al tema dei controlli, che in larga misura rappresenta una questione fondamentale, occorre anzitutto esaminare l'applicazione sin qui fatta della legislazione già esistente, come ha ricordato l'onorevole Hatzidakis. Una legislazione in materia esiste già, ma secondo le informazioni ottenute dai servizi della Commissione in diversi Stati membri questa legislazione non viene applicata in grado sufficiente, per carenza di organici, di mezzi e di ispettori. Il problema non consiste nel fatto che i controlli riguardino solo il percento del totale, ma nelle modalità secondo le quali vengono selezionate e individuate le imbarcazioni a rischio, in funzione dell'anzianità o dell'affidabilità della bandiera battuta. Purtroppo, il percento è composto molto spesso da bandiere che, notoriamente, rispettano tutti i requisiti: così le ispezioni divengono più rapide, e il lavoro più facile. Quindi, più che modificare, occorrerà prendere provvedimenti per controllare l'osservanza delle norme già esistenti, fatta eccezione per alcuni requisiti supplementari in materia di revisioni periodiche, soprattutto in funzione dell'anzianità delle imbarcazioni. Ed è qui che entrano in gioco SOLAS e MARPOL , due convenzioni dell'Organizzazione marittima internazionale che prima o poi dovranno essere rese vincolanti in tutti gli Stati dell'Unione, controllandone l'effettiva applicazione. Quanto alla questione degli ispettori comunitari, credo che il principio di sussidiarietà giustifichi la scelta di lasciare agli Stati membri la competenza sulle ispezioni, il che non significa che la Commissione non debba a sua volta vigilare sull'esecuzione di tale compito da parte degli Stati. Infine, desidero soffermarmi sull'aspetto della responsabilità civile. Non è solo questione di massimali, che a mio avviso dovrebbero essere allineati a quelli statunitensi. Noi abbiamo fissato il massimale a milioni di dollari, ma negli Stati Uniti si parla di un tetto massimo di risarcimento fissato a un miliardo di dollari. Sicuramente occorre incrementare il livello attuale, avvicinandolo a quello degli Stati Uniti, ma occorre costringere anche alla revisione dei premi assicurativi per imbarcazione, e quindi della responsabilità dell'armatore, estendendo la responsabilità anche a quanti stipulano contratti di noleggio dell'imbarcazione, ossia i titolari del carico trasportato. Fino a quando non verrà imposta la responsabilità civile del titolare del carico, onorevoli deputati, tutti questi problemi non potranno a mio avviso essere risolti. E con ciò concludo, senza dilungarmi ulteriormente perché avremo altre occasioni. Ma naturalmente, come ricordato da altri oratori - e ringrazio tutti per i loro interventi, tanto utili e pertinenti - , non possiamo permetterci di dover constatare di nuovo, magari fra due o tre anni, che non è stato fatto ciò che si sarebbe invece dovuto fare. Dal canto mio posso confermare, dopo averne discusso in seno al Collegio dei Commissari, che la Commissione è pronta a presentare al Parlamento e al Consiglio i provvedimenti di legge, le modifiche e le direttive necessarie a garantire il massimo livello di sicurezza possibile. Abbiamo bisogno della volontà politica di questo Parlamento - che vedo non manca -, nonché di quella del Consiglio.  La ringrazio, signora Commissario. Prendiamo atto della sua disponibilità. Sono state presentate, ai sensi dell'articolo , paragrafo , del Regolamento, otto proposte di risoluzione sulla conclusione della discussione sulla presente dichiarazione della Commissione. La discussione è chiusa. La votazione si svolgerà giovedì, alle  Tempeste in Europa L'ordine del giorno reca la dichiarazione della Commissione sulle tempeste in Europa. Ha facoltà, a nome della Commissione, il Commissario Barnier.  Signor Presidente, onorevoli deputati, avete appena parlato delle conseguenze umane, ecologiche e sociali della marea nera che ha nuovamente colpito le coste francesi. Ora parliamo, e personalmente ne sono lieto, delle conseguenze di una tempesta memorabile, di un autentico uragano che nello stesso periodo si è abbattuto ancora una volta sulla Francia ma anche sulla Repubblica federale di Germania e sull' Austria. Onorevoli parlamentari, le conseguenze di simili incidenti o intemperie non sono soltanto i danni ecologici o patrimoniali ma, per quanto riguarda le conseguenze della tempesta, come della marea nera, sono coinvolti, e lo voglio dire, anche uomini e donne, come ha affermato poco fa la signora Commissario Loyola de Palacio, famiglie che realmente, e posso testimoniarlo, resteranno per sempre traumatizzate, ferite, segnate, scoraggiate e le più deboli, disperate. Oggi, in questa sede, si è manifestata la solidarietà europea, una solidarietà che si è tradotta in parole di sostegno morale ma che mi pare essenzialmente una solidarietà umana ed è questa solidarietà che voglio esprimere in nome del Collegio, a nome dei miei colleghi che non dimenticano le loro radici, né la loro cittadinanza, Franz Fischler per l' Austria, Michela Schreyer o Günther Verheugen per la Germania, Pascal Lamy ed il sottoscritto per la Francia. Tale solidarietà si associa a quella espressa dalle autorità nazionali di questi paesi, al formidabile slancio di generosità e di volontariato cui abbiamo assistito. E poiché parliamo dell' Europa, voglio rendere omaggio anche alla spontaneità, alla disponibilità dei volontari dei servizi pubblici dell' elettricità, del telefono, ai pompieri, agli addetti della rete viaria, venuti da tutta Europa, spontaneamente, per aiutare a ripristinare la circolazione, i collegamenti elettrici e telefonici. Onorevoli deputati, in talune regioni francesi soltanto da pochi giorni alcune famiglie hanno riavuto il telefono o l' elettricità. Su richiesta del Presidente Romano Prodi, la Commissione ha avuto un primo scambio di opinioni e una discussione nel corso della sua prima riunione dell' anno su tutta la questione e, come mi ha chiesto il Presidente, vorrei comunicarvi gli esiti del nostro lavoro inteso a trovare tutte le risposte che l' Unione può dare, nel quadro dei regolamenti e del bilancio, dopo aver espresso la propria solidarietà umana e morale, per la ricostruzione e per i danni subiti dal patrimonio economico, sociale o culturale. Onorevoli deputati, la Commissione mobiliterà quindi tutti i mezzi a sua disposizione per aiutare gli Stati membri coinvolti in questa ricostruzione e per fornire tutto l' aiuto possibile alle persone e alle imprese colpite, per affiancare, integrare l' assistenza e gli aiuti che fin d' ora sono stati decisi dalle autorità nazionali o regionali. La Commissione, come sapete, dispone di vari strumenti che possono contribuire a questo sforzo di ripristino e di ricostruzione ed è nostra intenzione utilizzarli tutti, con la stessa volontà dichiarata dalla signora Commissario Loyola de Palacio quando ha parlato delle lezioni da trarre dalla catastrofe dell' Erika. Per quanto riguarda la politica strutturale, io stesso esaminerò il modo in cui le decisioni in corso sulle nuove strategie di sviluppo economico, applicabili per i sette prossimi anni, potranno essere utilizzate e in che modo i pacchetti finanziari, già attribuiti, in particolare per le regioni rurali, industriali, urbane in fase di riconversione, per le zone dipendenti dalla pesca, cioè per tutte le regioni contemplate dall' obiettivo , potranno servire a questa ricostruzione. L' elenco delle zone cui si applico l' obiettivo è stata decisa dalla Commissione, previa consultazione dei vari governi. Per la Germania, la decisione della Commissione è stata presa il mese di dicembre e oggi stesso la Commissione ha deciso la mappa dell' obiettivo , non soltanto per il Lussemburgo e la Svezia ma anche per la Francia e l' Austria. Per la Francia, dove i danni obiettivamente sono più gravi, gli stanziamenti totali disponibili per il nuovo obiettivo ammontano a , miliardi di euro per il periodo - Una prima analisi effettuata dai servizi della Commissione dimostra che in base a uno stanziamento finanziario fissato in proporzione alla popolazione ammissibile, il percento delle popolazioni colpite potrà giovarsi degli aiuti erogabili a titolo dell' obiettivo I dipartimenti francesi sinistrati potranno pertanto ricevere circa , miliardi di euro nei prossimi sette anni. Per la Germania e l' Austria, gli importi globali corrispondenti sono rispettivamente di miliardi di euro per la Germania e di milioni di euro per l' Austria. Ricordo inoltre, onorevoli parlamentari, che le zone colpite non figuranti su questa nuova mappa - purtroppo ce ne sono - e che attualmente non rientrano nell' obbiettivo ma nella precedente attribuzione delle zone rientravano nell' obiettivo e nell' obiettivo b, potranno anch' esse accedere ai fondi disponibili per il nuovo periodo di programmazione, a titolo di sostegno transitorio. Pertanto, a scanso di equivoci, desidero dichiarare che gli stanziamenti strutturali potranno largamente contribuire alla ricostruzione economica delle zone colpite. Naturalmente non si tratta di aiuti d' urgenza - sapete benissimo che due anni fa la modesta dotazione disponibile nel bilancio europeo per l' aiuto d' urgenza è stata soppressa - si tratta di ripristino, di ricostruzione duratura, nell' ambito dei programmi in via di preparazione e questo, a mio avviso, è l' aspetto più importante. La programmazione delle azioni e la scelta delle priorità, come sapete, sono decentrate a livello di ciascuno Stato membro e quindi ogni governo, nelle condizioni che vi ho appena descritto, dovrà fissare le priorità e fare delle scelte. Si tratterà probabilmente di nuove priorità per tenere conto delle conseguenze delle tempeste o della marea nera. Incombe in ogni modo ai governi dei paesi interessati ripartire l' appoggio finanziario comunitario fra le diverse regioni ammissibili ai Fondi strutturali e quindi proporre alla Commissione i piani per le azioni che dovranno essere condotte sul posto. Ma per essere più concreto voglio ricordare che tutti questi programmi potranno finanziare, nelle regioni sinistrate, la ricostituzione del patrimonio storico e culturale, le zone di attività economica, le zone industriali o artigianali, la rete viaria necessaria allo smercio delle materie prime e dei prodotti industriali, le infrastrutture portuali: porti commerciali e di diporto, le infrastrutture aeroportuali che presentino un interesse per i viaggi d' affari o turistici, gli investimenti produttivi industriali, gli aiuti alle imprese, il patrimonio storico e culturale di interesse turistico nonché la formazione di personale qualificato a titolo del Fondo sociale europeo. La Commissione è dunque interamente a disposizione di ogni Stato membro, per adeguare, per rivedere nel modo migliore e più efficace questa programmazione. Vorrei sottolineare che ciò vale anche per altri paesi che hanno subito gli effetti di altre tempeste all' inizio del mese di dicembre, la Danimarca, il Regno Unito e la Svezia. So che a questo proposito il Parlamento aveva approvato un' altra risoluzione il di dicembre scorso. Vale anche per la Grecia dove, permettetemi di ricordarlo, mi sono recato due volte per le conseguenze del terremoto dell' inizio di settembre e per l' obiettivo del Fondo di coesione. Onorevoli deputati, il collega Franz Fischler segue questa stessa impostazione per lo sviluppo rurale. Dopo la riforma della politica agricola comune, approvata l' anno scorso dal vostro Parlamento, le misure di sviluppo rurale, per la prima volta, possono essere cofinanziate sull' insieme del territorio rurale dell' Unione tramite il FEAOG, sezione "garanzia" . La Francia fruirà in tal modo di milioni di euro all' anno, la Germania di milioni di euro e l' Austria di milioni di euro. Questi aiuti sono disponibili per le regioni sinistrate senza la limitazione imposta dall' elenco delle zone ammissibili che sono obbligato ad applicare per l' obiettivo Fra le misure che possono rientrare nel FEAOG, sezione "garanzia, voglio citare la ricostituzione del potenziale di produzione agricola e forestale danneggiato, il rimboschimento, le infrastrutture per la rete viaria rurale, le infrastrutture di prevenzione e di protezione, come dighe o sistemi di allarme. In questo ambito, la questione probabilmente più specifica è quella dell' industria del legno particolarmente colpita dalle tempeste e che sarà oggetto di tutta la nostra attenzione sia dal punto di vista economico che ambientale. Voglio segnalare che tramite il FEAOG sarà possibile un cofinanziamento comunitario per lo stoccaggio del legname. Anche nel settore della pesca è possibile mobilitare gli strumenti strutturali per i cofinanziamenti. Cosicché la Francia può accedere a milioni di euro per il periodo - L' aiuto comunitario potrà pertanto contribuire all' indennizzo dei pescatori e dei proprietari di imbarcazioni per la temporanea interruzione delle loro attività in caso di eventi imprevedibili, per una durata massima di due mesi all' anno. E' possibile ricorrere anche allo strumento finanziario di orientamento per la pesca, SFOP, che può essere utilizzato per i progetti d' investimento classici. Intendo le attrezzature per l' acquicoltura, le attrezzature collettive, la ristrutturazione, l' assetto dei siti acquicoli, l' attrezzatura dei porti di pesca, l' ammodernamento delle navi, tutti aspetti di cui ho già discusso con il Commissario Fischler. Infine, la Commissione tiene a precisare che gli aiuti di Stato destinati a rimediare i danni causati dalle calamità naturali, o da altri eventi straordinari, possono essere considerati compatibili, dopo consultazione naturalmente con i servizi del collega Commissario Monti, con il mercato comune e a queste condizioni sarebbero pertanto autorizzati dalla Commissione. Fin d' ora quindi è possibile intraprendere varie azioni, per esempio in materia d' energia, nell' ambito del programma per le reti energetiche transeuropee. Sono perfettamente conscio che per quanto concerne il trasporto di energia i problemi tecnici sono numerosi, segnatamente per il trasporto dell' energia ad alta tensione. Tuttavia, ricordandomi del periodo piuttosto recente in cui sono stato Ministro dell' ambiente in Francia e mi battevo perché le linee fossero interrate, so che è molto meno costoso, come qualcuno di voi ha indicato, sia in questo settore che in altri, prevenire piuttosto che curare. Auspicherei pertanto che gli Stati membri favoriscano, qualora tecnicamente possibile, l' interramento delle reti telegrafiche, telefoniche o elettriche e che essi siano esortati in tal senso. Ecco, onorevoli deputati, la presentazione degli strumenti comunitari che offrono svariate possibilità d' intervento molto concreto. L' unione europea non fa e non farà tutto. Ma può fare molto, a condizione che si sappia mobilitare tali strumenti, che li rendiate noti e che gli Stati membri siano in grado, dopo tali tempeste, di definire le loro priorità e fare le loro scelte. Pertanto, è molto importante che la vostra Assemblea e la Commissione, trasmettano a tutti i partners interessati, alle persone coinvolte e colpite, queste informazioni e questo messaggio di solidarietà concreta. Onorevoli parlamentari, per quanto mi riguarda, mi adoprerò in tal senso già da questa settimana recandomi, dopodomani, in due dipartimenti francesi colpiti dalla tempesta: la Charente-Maritime, devastata dall' uragano e dalla marea nera e la Creuse. Presenterò anche la decisione presa oggi sull' obiettivo Domani, gennaio, la mia collega, Commissario Schreyer, si recherà in visita in una delle regioni della Germania più sinistrate, la Foresta nera, nel Land del Baden-Württemberg. Ringraziandovi della vostra comprensione, vorrei, signor Presidente, concludere questa mia presentazione evocando un tema che mi sta a cuore e che rappresenta una delle lezioni che dobbiamo trarre da queste catastrofi non sempre naturali. Siamo convinti che tali eventi catastrofici rafforzino l' esigenza, in seno alla nostra Unione, di un migliore coordinamento dei mezzi esistenti in ogni Stato membro per il ripristino, per il soccorso d' urgenza o per la protezione civile. La Commissione ha già nel suo interno un' unità di coordinamento nel campo della protezione civile, posta sotto la responsabilità della collega, la signora Commissario Wallström. Tale unità ha funzionato bene quando si è trattato di far fronte alla marea nera, di trovare imbarcazioni, protezioni per le spiagge e macchine per ripulire, nella misura del possibile, gli uccelli impregnati di nafta. In questo caso sono stati mobilitati i mezzi di undici paesi europei, aspetto che talvolta si ignora e che è all' origine del mio omaggio reso alla solidarietà spontanea di tutti i paesi europei. Tuttavia, ritengo che sia necessario andare oltre. Il Presidente Prodi, la signora Commissario Wallström ed io siamo convinti che occorra sviluppare in modo più sistematico una capacità d' intervento europea che poggi sui dispositivi nazionali esistenti, su unità specializzate - pompieri, squadre di vaccinazione, di protezione civile, istruttori di cani da valanghe e quant' altro - i cui membri, pur restando nei propri paesi, seguirebbero una formazione e un addestramento comuni e, in caso di bisogno, potrebbero essere mobilitati sul territorio dell' Unione europea, come abbiamo visto in occasione di questa tempesta e del terremoto in Grecia, ma anche all' esterno dell' Unione, come è successo per la Turchia, il Sudamerica o l' America centrale per i tragici avvenimenti che conosciamo. In realtà la questione che si pone concerne l' opportunità di creare un vero e proprio corpo di protezione civile europea. Oggi, ne siamo molto lontani, anche se il Consiglio di Helsinki ha fatto un passo avanti in questa direzione e i servizi di Margot Wallström lavorano all' ampliamento del ruolo della "forza d' intervento e di ricerca" . Naturalmente, in questo momento la Commissione non dispone degli uomini né dei fondi necessari per assumersi un siffatto compito, ma con Margot Wallström e sotto l' autorità del Presidente Prodi, noi pensiamo che sia questa una delle lezioni da imparare da questa sequela di catastrofi, naturali o no, le cui conseguenze sono state drammatiche. In termini di efficacia e di leggibilità politica costituirebbe il simbolo dell' Unione europea che abbiamo in mente. Per mia parte, in seno al collegio dei Commissari, intendo far progredire quest' idea come lezione che dobbiamo imparare dopo tali catastrofi.  Signor Presidente, gli ultimi giorni del sono stati funestati da una tempesta di inaudita violenza che ha colpito principalmente la Francia ma anche la Germania, la Spagna, la Gran Bretagna e la Svizzera. Purtroppo si contano vittime di cui in Francia. I danni umani sono enormi ma anche i danni materiali, attrezzature pubbliche e beni privati sono stati distrutti o seriamente danneggiati: milioni di case prive di elettricità, telefono e acqua corrente, attività economiche interrotte. Solo in Francia, gli assicuratori stimano già il costo dei danni fra i e miliardi di franchi, da a milioni di euro. Questa catastrofe naturale, senza precedenti, ha mobilitato tutte le forze disponibili e ha suscitato moti di solidarietà sia all' interno che all' esterno delle frontiere della Comunità. Per questo vorrei ringraziare tutti coloro che sono accorsi a prestare man forte ai servizi di soccorso, ai comuni o alle imprese pubbliche sopraffatti dall' ampiezza del compito. A tutti, dal più profondo del cuore, vada il mio grazie per questo aiuto prezioso. Passato lo choc, ripristinate le funzioni vitali delle nostre collettività, m' interrogo, e invito la Commissione e il Consiglio a fare lo stesso, sull' opportunità di ripristinare nel bilancio della Comunità una linea dedicata all' aiuto d' urgenza, per far fronte a questo tipo di eventi. I rischi legati agli eventi climatici non debbono essere ignorati e innanzi alle conseguenze di tali catastrofi e alla rapidità d' intervento che richiedono, credo che sia bene per la Comunità dotarsi nuovamente di quei mezzi. L' aiuto d' urgenza che esisteva in passato dovrebbe poter essere esente dalle regole rigorose applicate ai Fondi strutturali. Sono inoltre d' accordo con la proposta del Commissario Barnier di istituire gradualmente una forza di protezione civile europea - idea che già qualche mese fa aveva lanciato - e di cui, signor Commissario, avevamo parlato all' epoca dei terremoti. Alla domanda che pongo sull' opportunità di ristabilire la linea di bilancio per l' aiuto comunitario d' urgenza, evidentemente bisogna rispondere affermativamente. Vorrei ora parlare degli immensi problemi di un settore particolarmente colpito da questa tempesta: intendo il settore forestale, la cui attività è stata fortemente compromessa dalle devastazioni causate alle foreste dalle intemperie. E' necessario capire che la foresta non ha soltanto una dimensione paesaggistica e ambientale ma, in alcune regioni, costituisce anche un settore socioeconomico importante che non bisogna trascurare. In Francia, il vento ha abbattuto più di milioni di metri cubi di legname. Ciò rappresenta circa anni di attività di taglio completo per i produttori. Le conseguenze sono immediate. Alcuni silvicoltori hanno perso tutto. Intere parcelle di bosco sono state devastate e questo fra qualche settimana porrà il problema della sicurezza e della lotta contro gli incendi. I prezzi sono già precipitati a causa della disponibilità massiccia di legname, tenuto conto della saturazione del mercato. Le infrastrutture risentiranno di un flusso anomalo di automezzi pesanti, di mezzi per il trasporto del legname dal bosco e per la manutenzione. In queste condizioni, è urgente ripristinare l' accesso alle parcelle di bosco, ridare l' assetto ai terreni e attuare soluzioni tecniche che consentano di preparare aree di stoccaggio, sostenere le quotazioni del legname e, a più lungo termine, sarà necessario agevolare, con tutti i mezzi possibili, il rimboschimento. Ecco tutta una serie di misure che occorre prendere, signor Presidente, e mi rallegro delle indicazioni date dal Commissario, poiché so che non tutto rientra nel campo dell' obiettivo Infatti, signor Commissario, il MEDOC non vi rientra e, date le condizioni, auspico che in questo caso sia il FEAOG a potersi sostituire all' obiettivo  Signor Presidente, signor Commissario, onorevoli colleghi, le tempeste di una violenza straordinaria che si sono abbattute su varie regioni europee non debbono essere considerate dal nostro Parlamento un fenomeno sporadico, seppur drammatico, ma comunque eccezionale. Al contrario, queste tempeste e le loro conseguenze, costituiscono un evento politico di grande importanza. Perché? Perché, non sono forse un fenomeno eccezionale? Anzi tutto perché oggigiorno sappiamo che l' avvento di simili fenomeni climatici non è mai totalmente imprevedibile. Sappiamo che simili tempeste spesso sono collegate a fenomeni di cambiamento climatico, a fenomeni di effetto serra, per affrontare i quali i nostri concittadini si aspettano che l' Unione europea sviluppi una strategia globale di studi e di previsioni. Ma, a prescindere da tutto questo, affermo che si tratta di un fenomeno politico di portata eccezionale perché qui è in gioco la capacità dell' Europa di essere ciò che pretende essere: un' Europa vicina ai suoi cittadini. Ciò significa, naturalmente, che oggi dobbiamo inviare un messaggio forte di solidarietà a tutti coloro che sono stati colpiti dalla tempesta, alle famiglie che hanno perduto un loro caro - ricordo che si contano almeno vittime - agli artigiani che hanno perduto il loro strumento di lavoro, agli agricoltori che in pochi istanti hanno visto scomparire anni di lavoro e a tutti coloro che hanno festeggiato il passaggio nel XXI secolo al freddo e a lume di candela. Mi compiaccio, a questo proposito, dei lavori condotti in questa sede dai vari gruppi politici per giungere a una risoluzione comune che, spero, sarà approvata domani. In realtà, a parte le parole, la solidarietà deve tradursi evidentemente in un intervento finanziario rilevante che consenta di ricostruire le filiere economiche sinistrate, le reti di comunicazione distrutte per ridare semplicemente alle popolazioni condizioni di vita decenti. E' stato detto che una parte delle zone devastate è ammissibile ai Fondi strutturali comunitari e che si farà il massimo per metterli a disposizione il più presto possibile. Lasciatemi dire però che non basta. Non basta perché la ridistribuzione di questi stanziamenti a pacchetto fisso, a favore soltanto della riparazione dei danni, penalizza i progetti d' investimento e di sviluppo che erano previsti a lungo termine. Soprattutto, mi pare che tale soluzione sia inaccettabile a livello della nostra responsabilità politica europea, agli occhi della nostra opinione pubblica. I nostri concittadini non capiscono perché l' Unione europea, in casi eccezionali e urgenti, per aiutare paesi terzi vittime di catastrofi naturali, sia in grado di liberare aiuti considerevoli, anche se del tutto legittimi. Pertanto, se vogliamo che l' Europa non sia percepita dai nostri concittadini come una macchina che sforna regolamenti complessi e minuziosi, dobbiamo cambiare le cose. Dobbiamo pensare a un nuovo dispositivo di bilancio che consenta di disporre urgentemente di fondi sufficienti e alla luce della grande mobilitazione logistica e umana cui abbiamo assistito con tecnici venuti da tutta l' Europa, dobbiamo effettivamente agevolare la creazione di un eurocorpo di protezione civile. E' nella disgrazia che si riconoscono gli amici e se ne apprezza la solidarietà, credo che la costruzione di un' Europa dei cittadini abbia questo prezzo.  Signor Commissario, voglio ringraziarla per le sue parole e in particolare per le proposte concrete a favore dei sinistrati che si aspettano tanto dall' Unione europea e dagli aiuti che possiamo offrire loro. Personalmente, nei primi giorni successivi alla tempesta, le ho inviato una lettera per chiederle di sollecitare le autorità francesi a rivedere il perimetro geografico dell' obiettivo , affinché tutte le zone devastate dalla tempesta, sia in Francia che altrove, potessero rientrare nell' obiettivo Penso che ciò sia stato fatto perché lei ne ha parlato. Tutti sappiamo infatti che se non si rientra nelle zone dell' obiettivo si avranno enormi difficoltà a ottenere degli aiuti. Quindi è meglio porre subito rimedio a questo problema. Lei sa inoltre, che il problema non si pone soltanto a breve termine ma anche a medio e lungo termine. Mi spiego. Mi trovavo in Lorena nel corso di quella terribile tempesta che ha devastato il percento della foresta caduca. Di fatto, per alcuni comuni cosiddetti forestali, che sono stati sinistrati al percento, ciò costituisce una perdita enorme. Sappiamo, per esempio, che occorrono da a anni perché un albero arrivi a maturità. Quindi le perdite subite da quei comuni non si estenderanno su uno, due o cinque anni, ma su un arco di tempo assai più lungo. I comuni coinvolti stimano che si estenderanno per anni. Pertanto, io penso che sarà molto difficile compensare con sovvenzioni le perdite di entrate per i comuni rurali colpiti. Dobbiamo imprimerci questo aspetto nella memoria per ricordarcene nelle nostre varie politiche. E' vero che il problema del settore del legno è estremamente complesso. Lei ha parlato di sblocco di fondi per lo stoccaggio del legname per evitare che si deprezzi. D' altro canto, anche i comuni che non sono stati colpiti dalla tempesta subiranno un danno poiché L' Ufficio nazionale per le foreste ha deciso di bloccare il taglio forestale per quattro anni. Quindi quei comuni che non hanno subito perdite, assisteranno comunque a un calo delle loro entrate. Tutto ciò per dirle che il problema è molto complesso e ringrazio nuovamente la Commissione di approfondire il più possibile l' analisi della situazione. Vorrei altresì attirare la sua attenzione sul fatto che certamente si sono prodotte delle catastrofi economiche ma quelle ecologiche debbono ancora venire. Lei stesso, signor Commissario, lo ha detto, queste catastrofi, queste tempeste non sono sempre naturali e noi pensiamo che si tratti dei primi segni del cambiamento climatico. Quindi dobbiamo rivedere le nostre politiche per includervi anche questo dato.  Signor Presidente, signor Commissario, la Francia è ancora sotto choc per questa terribile catastrofe che ha causato la morte di decine di persone. Non è stato risparmiato nessun settore: le infrastrutture stradali, aeree, ferroviarie, portuali, elettriche e telefoniche, le abitazioni, gli edifici scolastici, i monumenti storici, senza dimenticare ben inteso l' agricoltura e le foreste, che sono state devastate in molte regioni. La popolazione è rimasta traumatizzata laddove i danni sono stati più gravi, ma nessuno ha ceduto alla fatalità. Fin dai primi giorni, e ancora oggi, si è sviluppato un formidabile slancio di solidarietà, di generosità. Eletti locali, impiegati comunali, cittadini francesi e di tutta l' Europa si sono mobilitati per dare il proprio aiuto. Mi preme rendere particolare omaggio all' impegno e alla devozione degli addetti ai servizi pubblici che si sono generosamente prodigati con l' unico scopo di venire in aiuto alle persone sinistrate, di ridare condizioni di vita normali ripristinando le linee elettriche, telefoniche, i collegamenti stradali e le attrezzature. In quei momenti difficili, dando prova della sua efficacia, il servizio pubblico ci ha ricordato di essere un elemento indispensabile alla nostra vita sociale. Questo ci invita a riflettere, in particolare per arrestare il processo di deregolamentazione e di privatizzazione in corso. Naturalmente l' urgenza impone altresì di continuare a medicare le ferite, a preparare la ricostruzione e a ripristinare traendo da questa catastrofe eccezionale tutte le lezioni possibili. Ho ascoltato bene il Commissario Barnier e apprezzo veramente le sue proposte, ma personalmente non contrapporrei l' urgenza al lungo termine. Al contrario, mi pare che la situazione renda pertinente a posteriori la proposta, presentata dal mio gruppo, di ristabilire una linea di bilancio specifica per le catastrofi naturali nell' Unione. E' opportuno anche aumentare i Fondi strutturali a favore delle regioni sinistrate per la loro ricostruzione, segnatamente i fondi previsti per lo sviluppo rurale, per le misure agroalimentari, per la silvicoltura. Ho preso atto delle proposte concernenti l' obiettivo Infine, è stata avanzata l' ipotesi che quel tipo di catastrofi sia legato ai cambiamenti climatici dovuti alle conseguenze delle attività umane sull' ambiente. Se ciò dovesse essere confermato, l' Unione dovrebbe maggiormente adoprarsi per far rispettare gli impegni assunti alla Conferenza di Kyoto e dare priorità alla salvaguardia del pianeta piuttosto che alla corsa sfrenata verso il profitto.  Signor Presidente, tutti coloro che sono giunti qui in automobile, in treno o in aereo hanno potuto constatare l' ampiezza dei danni causati soprattutto in Francia dagli uragani di inaudita violenza che hanno colpito l' Europa alla fine del mese scorso. Di fronte a una catastrofe di tale portata cosa possono fare gli eletti del Parlamento europeo? Anzi tutto, tengo a salutare tutti i miei colleghi sindaci, gli eletti locali, che giorno dopo giorno, hanno dovuto rassicurare la popolazione, organizzare la solidarietà, cooperare con i servizi pubblici. Hanno meritato la fiducia dei loro concittadini. Voglio poi ringraziare i servizi di soccorso e le forze armate dei paesi membri dell' Unione europea che nell' ambito di una cooperazione intergovernativa esemplare, sono accorsi a sostenere gli sforzi dei loro colleghi francesi. M' interrogo anche sulla paradossale situazione in cui ci troviamo per quanto concerne l' aiuto d' urgenza. Se questa catastrofe avesse avuto luogo in Guatemala o in Turchia, avremmo potuto far intervenire immediatamente il bilancio comunitario a profitto delle vittime, ma nulla del genere è possibile nei nostri paesi per mancanza di una linea di bilancio adeguata. Dobbiamo anche chiedere alla Commissione di non impedire agli enti locali e agli Stati membri di venire in aiuto delle imprese sinistrate dalla catastrofe, in nome di un' applicazione troppo severa delle regole di concorrenza comunitarie. Sto pensando in particolare alle imprese ittiche e di molluschicoltura duramente colpite. Occorre, come lei ha detto signor Commissario, che le interruzioni forzate d' attività possano essere indennizzate e che per gli investimenti, totalmente da rifare, si possa ricorrere allo SFOP. Credo inoltre che l' applicazione automatica dei POP non sia più opportuna nelle regioni costiere sinistrate. Chiedo quindi alla Commissione di rinunciarvi per aiutare invece i professionisti del mare a procedere ai nuovi investimenti che per loro sono urgenti.  Signor Presidente, onorevoli colleghi, le tempeste che hanno devastato la Francia nella notte del e dicembre hanno provocato vittime e danni per miliardi di franchi, miliardi di euro. Circa tre settimane dopo la catastrofe, ancora migliaia di persone sono prive di elettricità e di telefono, ettari di foreste e milioni di metri cubi distrutti, colpito anche il patrimonio storico, come dimostra il triste esempio del parco di Versailles. E' normale che dinanzi a un tale disastro entri in gioco la solidarietà nazionale e europea a favore delle regioni sinistrate e delle persone più colpite. Gli oratori che mi hanno preceduto lo hanno fatto notare e lei, signor Commissario, rispondendo al mio collega, onorevole Jean-Claude Martinez, sul dramma delle inondazioni di novembre nel sud-ovest della Francia, ha dichiarato di prendere atto con preoccupazione delle catastrofi ma di non poter far altro che ricordare la soppressione della linea di bilancio sugli stanziamenti d' urgenza per le catastrofi naturali. In tal modo si giunge al paradosso scioccante che è stato sottolineato dall' oratore precedente secondo il quale è più facile, molto più facile, aiutare le vittime di catastrofi naturali al di fuori dell' Unione che sul suo territorio. Lei si limita, e la comprendiamo, Signor Commissario, a rinviarci a un' ipotetica e lontana possibilità di beneficiare dei Fondi strutturali del nuovo obiettivo o del regime transitorio degli obiettivi e b. Questi sono i termini della lettera che lei ha inviato al mio collega l' gennaio Ho la copia a sua disposizione. Noi capiamo perfettamente la sua impossibilità di dire di più visto il comportamento irresponsabile non soltanto della Commissione ma anche di questo Parlamento, capiamo la sua impossibilità di agire per mancanza di un quadro giuridico e finanziario, ma di grazia, la prego, e lo dico senza alcuna aggressività nei suoi confronti, non ci faccia passare come aiuto alle vittime della tempesta, stanziamenti che erano già stati previsti anteriormente, nell' ambito di una politica regionale che qui non c' entra affatto. E' necessario pertanto, ristabilire tramite un bilancio suppletivo, la linea creditizia che ci era stata attribuita a titolo delle catastrofi naturali. Bisogna utilizzare gli stanziamenti di aiuto previsti al Vertice di Berlino e occorre modificare la politica forestale praticata dalla maggior parte degli Stati dell' Unione, ma questo è un altro problema.  Signor Presidente, signor Commissario, onorevoli colleghi, l' Europa è messa a dura prova in questo inizio di millennio. In primo luogo, mi preme esprimere la mia profonda simpatia alle famiglie in lutto a causa delle tempeste che hanno devastato l' Europa nel dicembre scorso. La tempesta è una catastrofe ecologica senza precedenti per le nostre foreste. Mi permetta di rivolgere un pensiero particolare alle foreste della mia regione, la Lorena, che sono state in gran parte distrutte. Mi congratulo con le autorità territoriali, con i volontari, e con le imprese pubbliche per la loro mobilitazione esemplare anche se purtroppo non sono giunti alla fine delle loro pene. E' dovere dell' Europa sostenerli e completare così l' impegno dei governi degli Stati membri colpiti dalla catastrofe. Accolgo con piacere la dichiarazione del Commissario Barnier e mi rallegro delle misure annunciate dalla Commissione. Non dimentico certo la dimensione economica della questione, il settore del legno è distrutto e tutta una popolazione ne subisce gli effetti drammatici. Il programma d' azione comunitario a favore della protezione civile, istituito con decisione del Consiglio del dicembre scorso, ha avuto inizio il º gennaio Chiedo agli Stati di cogliere questa occasione per far funzionare questo programma a pieno ritmo. Se è stato efficace in taluni settori - e non dubito della sincerità delle parole del Commissario Barnier - deploro che proceda stentatamente nel settore silvicolo. Nell' attesa che a livello comunitario siano sbloccati i fondi, occorre dare priorità all' aiuto materiale nel quadro degli scambi di partenariato fra Stati membri. Pertanto, è urgente rafforzare la rete viaria forestale e ripristinarla il più presto possibile. Il prestito di materiale forestale e la messa a disposizione di personale qualificato in campo forestale rientrano anch' essi in questo dispositivo. La sfida successiva consisterà nell' evitare i problemi fitosanitari legati all' abbandono di volumi considerevoli di legname in foresta, e le contaminazioni della falda freatica dovute allo stoccaggio altrettanto rilevante del legname. Infine è essenziale rallentare lo sfruttamento dei boschi da taglio per agevolare l' acquisto degli alberi abbattuti dalle intemperie. Queste vendite di legname dovranno essere sostenute con una solida copertura dei mass media a livello di Stati membri. L' aiuto alla rimozione del legname costituisce, naturalmente, soltanto la prima fase di un sostegno che prenderà la forma di aiuto alla ricostituzione delle foreste e al riassetto dello spazio rurale. Invito la Commissione ad includere questi aspetti in un lavoro di riflessione sulla gestione del dopo emergenza. Ecco una triste occasione che l' Europa deve cogliere per rinnovare il suo patrimonio forestale a misura del ruolo che esso svolge nella conservazione della vita naturale e dell' ambiente nonché nell' economia dei nostri paesi. Ora, è il momento della solidarietà e della cooperazione fra Stati membri per far fronte a una calamità ecologica ed economica. E' compito dell' Europa proporre azioni prioritarie di salvaguardia della filiera del legname affinché questa solidarietà assuma il suo pieno significato.  L'uragano Lothar deve essere per noi l'occasione per abbandonare il principio esclusivo della riparazione, riemerso chiaramente anche in questo dibattito, per abbracciare quello della prevenzione che includa la responsabilità dell'agente potenziale. Occorre accelerare i progetti già in atto. I disegni attuali della Commissione non permettono di rispettare gli impegni di Kyoto. A mio parere il commercio dei permessi di emissione è immorale e sposta soltanto il problema invece di risolverlo. Nel medio periodo l'intero sistema fiscale deve diventare più ecologico. E' necessario accelerare la realizzazione di quanto previsto dal Libro bianco sulle fonti energetiche rinnovabili, per ottenere una riduzione massiccia dei gas a effetto serra. Quanto la nuova Commissione ha finora presentato in questo senso non ci soddisfa ed è di gran lunga insufficiente!  Signor Commissario, signor Presidente, onorevoli colleghi, Lothar era un nome proprio qualsiasi prima di acquistare una triste notorietà con l'uragano omonimo che ha spazzato l'Europa, mietendo numerose vittime, soprattutto in Francia e in Germania, ma anche in Svizzera, e lasciandosi alle spalle una scia di devastazione. Il vento ha avuto la meglio su tralicci delle linee elettriche, tetti, segnali stradali e anche sulla foresta. Si tratta solo di stime, ma abbiamo sentito che in tutta Europa in brevissimo tempo la tempesta ha prodotto circa milioni di metri cubi di legname. L'ho ascoltata con molta attenzione, signor Commissario, e apprezzo molto che andrà in Francia e in Germania a constatare l'entità dei danni. Durante la sua prossima visita nella Foresta nera, la signora Commissario Schreyer potrebbe sentirsi chiedere da qualche agricoltore quale tipo di aiuto la Commissione possa fornirgli, come l'Europa possa aiutare il singolo. Che cosa dirà al proprietario di un'azienda forestale che non si trova nell'area dell'obiettivo o b? Cosa risponderà la Commissione durante il sopralluogo, quando direte a queste persone che promuoviamo la costruzione di strade, di argini, vogliamo ricostruire il patrimonio culturale, vogliamo creare un' offerta turistica e via dicendo.? Sono tutti consigli dati con le migliori intenzioni, ma io che provengo da un'azienda forestale nel nord della Germania le posso assicurare che nella nostra regione sentiamo fin da ora l'effetto di questa devastazione enorme. Non si procede al necessario diradamento, i boschi non sono curati in maniera adeguata. Quello che serve urgentemente da parte della Commissione è un sì agli aiuti nazionali, perché non si torni a parlare in un secondo tempo di qualche situazione concorrenziale.  Secondo: alla fine del alcune tempeste di inaudita intensità hanno seminato morte e distruzione in vaste aree dell'Unione europea. La Commissione di Bruxelles ha risposto alle grida di aiuto delle vittime con un'alzata di spalle. Non ne abbiamo i mezzi e le risorse, si diceva. Questo è falso, onorevoli colleghi, e nessuno può capire questo atteggiamento, tanto meno chi vede minacciata la propria sopravvivenza economica. La gente dell'Unione europea si aspetta solidarietà, anche all'interno di questa Comunità, e io affermo che ha diritto alla solidarietà. Il Parlamento europeo nei momenti d'emergenza deve adoperarsi affinché queste attese trovino una risposta. Esigo che la Commissione non si faccia pregare e vada incontro alle vittime del maltempo con proposte concrete. La Commissione sa meglio di qualsiasi altra organizzazione o autorità locale come intervenire. Onorevoli colleghi, chiedo il vostro appoggio quando si tratta di fare capire alla Commissione che quello che manca non è la possibilità di dare aiuti, ma piuttosto la buona volontà in qualche ufficio di Bruxelles! Consentitemi ancora un'osservazione. Non tanto le conseguenze dell'uragano, quanto il disastro della petroliera al largo delle coste francesi ha evidenziato con tutta chiarezza che anche a proposito di un altro argomento alla Commissione serve il nostro aiuto per capire: l'Unione europea ha un bisogno urgente di regole sulla responsabilità ambientale. Non è più sostenibile che la collettività debba pagare i danni causati da singole persone, spesso con attività criminose. Dobbiamo introdurre la responsabilità per chi causa ogni sorta di danni al nostro ambiente, perché così ci penserà due volte prima di effettuare trasporti di greggio con una petroliera sul punto di sfasciarsi. Oltre cinque anni fa, nel , quando sono diventata membro della commissione giuridica di questo Parlamento, mi è stata assegnata la stesura della relazione sulla responsabilità ambientale. E' da quel giorno che attendo un'iniziativa della Commissione che mi dia materia per lavorare. Occorre mettere al più presto fine a questo scandalo, e spero che in febbraio la discussione su questo dossier non sia aggiornata per l'ennesima volta!  Ma la cosa più importante è riconoscere il principio che nel rapporto natura-uomo è sempre l'uomo quello che sbaglia, perpetuando i suoi errori talvolta per secoli. La natura non sbaglia mai, perché non può sbagliare. I danni, nel caso in discussione, dipendono dalla densità abitativa, dalla forma delle infrastrutture e ovviamente dalle tante monoculture, se parliamo di foreste. E' evidente che dobbiamo prestare tutto l'aiuto possibile, ma facendolo dobbiamo tenere presente che i cavi elettrici e telefonici in futuro potrebbero essere interrati più spesso. Dobbiamo abbreviare i cicli e garantire il rimboschimento con boschi misti, più stabili delle monoculture. Il dibattito più importante in questo contesto è quello sul clima. In Europa siamo privilegiati perché abbiamo la corrente del Golfo e perché questa funziona ancora. L'America e il Sudest asiatico stanno molto peggio di noi in fatto di tempeste. Per fortuna abbiamo la corrente del Golfo, ma anche noi come gli altri siamo soggetti all'effetto serra, e quest'ultimo è in parte causato dall'uomo, per quanto sia difficile dimostrare matematicamente il cambiamento climatico. Dobbiamo prestare maggiore attenzione alle raccomandazioni della conferenza di Kyoto sull'ambiente. Dobbiamo ridurre le emissioni di CO, utilizzare fonti energetiche rinnovabili e in questo contesto chiederci quale sia lo stato di salute delle foreste europee.  Signor Presidente, credo che ciò che dobbiamo deplorare prima di ogni altra cosa sia la perdita di vite umane. Una perdita irreparabile. In secondo luogo, accogliamo con favore la solidarietà emersa fra i dipartimenti e i cittadini francesi, nonché quella manifestata dagli altri paesi alla Francia, lo Stato più colpito. Dato il pochissimo tempo a mia disposizione, signor Presidente, mi limiterò a porre l'accento su due aspetti della nostra risoluzione. Il primo aspetto mi pare implicitamente riconosciuto dal Commissario, quando si domanda se si tratti di calamità naturali o meno. In altre parole, gli esperti sono sempre più convinti che il cambiamento climatico e, in generale, le attività umane abbiano un legame con l'aumento delle calamità naturali registrato in questi ultimi anni. Di fatto, in quest'ultimo decennio la temperatura è salita più che nel resto dell'intero secolo. Ecco perché l'Europa deve impegnarsi con chiarezza nei confronti del protocollo di Kyoto e farsi promotrice di proposte concrete. In secondo luogo, sono stata relatrice sul tema della protezione civile in Europa, e mi trovo completamente d'accordo con il Commissario quando propone di dar vita a un corpo di protezione civile europeo. Inoltre, trattandosi di una straordinaria situazione di calamità, occorre fare uso di una linea di bilancio straordinaria.  Innanzi tutto desideriamo esprimere la nostra solidarietà alle famiglie che hanno perso dei cari in questa terribile tragedia e alle loro comunità. E' proprio la perdita di vite umane che rende questo disastro tanto straordinario per l' Europa. E' deplorevole non disporre di uno strumento che consenta di prestare assistenza in simili circostanze. Ringrazio il Commissario per la sua esauriente dichiarazione sull' argomento e per aver suggerito di organizzarci a livello europeo per prestare assistenza agli Stati membri e alle regioni colpiti da simili tragedie: ciò è importante. Un altro aspetto dobbiamo tenere a mente: in passato avevamo una linea di bilancio, limitata sì, che non bastava certo a fare molto, ma che in ripetute occasioni è stata strumentalizzata da deputati di questo Parlamento per proporre interventi anche in casi di disastri non gravi. I funzionari e i Ministri degli Stati membri si recavano a Bruxelles, scambiavano due parole in privato con la Commissione, ottenevano una manciata di euro e si fregiavano del risultato politico di potersi presentare nelle proprie circoscrizioni forti degli aiuti ottenuti. Questo per dire che la linea di bilancio in questione non era molto popolare quando è stata abolita. Ritengo che tale linea di bilancio debba essere ripristinata. In occasione del terremoto in Grecia, un grande disastro, la Comunità non disponeva di uno strumento per manifestare la propria solidarietà e partecipazione alla popolazione greca esattamente come nel caso delle inondazioni in Francia e di quest' ultima catastrofe. Si tratta di grandi disastri, dovremmo avere un qualche strumento e invece non ne disponiamo; dovremmo allora reintegrarlo e adottare regole severe di modo che vi si possa fare ricorso solo in caso di disastro grave. I fondi risparmiati potrebbero essere riportati di anno in anno così da disporre di uno strumento di intervento nel caso si verifichi un evento di particolare gravità. Questa volta l' Irlanda non è stata colpita in modo pesante, nonostante le numerose forti tempeste di vento nell' Atlantico. Anche in Irlanda abbiamo avuto inondazioni e desidero esprimere la mia solidarietà alle popolazioni irlandesi che ne sono state colpite.  Onorevoli colleghi, non dovremmo avere la memoria corta. E' vero che Consiglio e Parlamento, congiuntamente, hanno deciso di sopprimere la linea di bilancio per l' aiuto d' urgenza. E' vero anche che c' è molto denaro europeo come ha indicato il Commissario Barnier: per l' ostricoltura e l' agricoltura si ricorrerebbe all' articolo del regolamento sullo sviluppo rurale e per la silvicoltura all' articolo , per le imprese alle deroghe previste al diritto di concorrenza di cui all' articolo , paragrafo del Trattato, per le strutture pubbliche ai Fondi strutturali. Ciò non toglie che, per manifestare una solidarietà concreta e attiva, non sarà sbloccato un centesimo di più di quanto già distribuito prima della tempesta. Per gli Stati si tratta semplicemente del gioco dei vasi comunicanti e di prendere da una parte ciò che danno dall' altra. Ma non basta e sono lieto che il Commissario Barnier abbia evocato un' idea che mi sta a cuore e che d' altro canto ho espresso in occasione degli auguri che a Bordeaux ho rivolto alla stampa e cioè l' elaborazione di una politica rafforzata di protezione civile europea. Credo che per nostri cittadini l' urgenza debba essere tangibile se vogliamo che la cittadinanza europea che noi auspichiamo esista, se vogliamo che questo mandato, che la nostra Presidente, onorevole Fontaine, ha voluto caratterizzare con il ravvicinamento dell' Unione ai cittadini europei, sia reale. Quindi un eurocorpo di protezione civile, l' istituzione di autentici Caschi blu del soccorso civile, presenti sui luoghi in difficoltà all' interno dell' Unione, visto che al presente non disponiamo di procedure d' urgenza, ma se necessario anche all' esterno, in Venezuela o altrove, credo che sarebbe qualcosa che dovremmo chiedere con forza. Mi preme dire al Commissario Barnier che in me troverà sempre un alleato attivo a favore di questa idea che reputo generosa ed europea.  Vorrei esprimere prima di tutto la mia simpatia a tutti i cittadini delle regioni devastate dal maltempo, sottolineando al contempo l'importanza che gli aiuti per le regioni e per le persone colpite rivestono agli occhi di questo Parlamento. Sappiamo tutti che già domani altre regioni europee potrebbero essere colpite da un destino analogo. Si tratta ora di rimuovere al più presto il legname danneggiato; è infatti risaputo che ogni ritardo nella sistemazione dei danni può causare disastri ancora maggiori, dando per esempio spazio alla diffusione di parassiti come gli ipidi, con conseguenze secondarie al momento non stimabili. Ecco perché occorre assolutamente rimuovere gli alberi danneggiati prima dell'inizio della stagione calda. Ci vorranno decenni prima di poter quantificare l'esatta portata dei danni all'economia forestale. Sappiamo infatti tutti che un albero non cresce in pochi anni; in quest'ambito si ragiona in decenni. Vorrei inoltre fare presente che la silvicoltura non serve certo solo alla produzione di legname, ma che il bosco in alcune regioni assolve anche un'essenziale funzione di protezione e tutela. Sono quindi orgogliosa di poter dire che i lavoratori austriaci del comparto sono anche pronti a...  Signor Presidente, esprimo la nostra profonda solidarietà a tutti coloro che sono stati colpiti dalle tempeste. Talvolta all' interno della Comunità non ci rendiamo veramente conto di quello che succede in altri paesi; in Irlanda si è parlato pochissimo della petroliera colata a picco. Mi è stato chiesto di presentare gli effetti delle tempeste in Irlanda. Abbiamo avuto venti fortissimi e precipitazioni prolungate e di portata eccezionale che, non bastassero gli altri problemi esistenti, hanno inondato migliaia di acri di terreno, in alcuni punti con masse d' acqua fino a quattro metri di altezza. Gli abitanti hanno sperimentato la sventura di vedere allagate case e fattorie, il disagio di non disporre di servizi igienici, né acqua potabile e il disastro ambientale della contaminazione dell' acqua da colibatteri. Ho parlato con agricoltori che hanno visto abortire le proprie pecore che avevano bevuto acqua contaminata. Gli habitat naturali sono andati distrutti. Chiedo quindi di tenere presente l' Irlanda in queste particolari circostanze. Ringrazio il Commissario e sostengo con convinzione la sua idea di un protezione civile europea.  Purtroppo dovremo attenderci altre catastrofi del genere anche in futuro. Ci sono indizi, non prove, com'è già stato detto ma chiari indizi, che l'aumento delle tempeste in tutto il mondo sia ricollegabile al disastro climatico. Ovviamente gli scienziati non concordano ancora, ma in maggioranza sono relativamente sicuri che, se le emissioni di gas a effetto serra restano ai livelli attuali, nel secolo appena iniziato dovremo affrontare ancora più numerose e peggiori tempeste. Penso che sarebbe il caso di ricordarci della proposta fatta in quest'Aula da un nostro ex collega, Tom Spencer, di non attribuire agli uragani nomi femminili o maschili qualsiasi, bensì i nomi dei responsabili dell'effetto serra - allora fece i nomi dei grandi gruppi petroliferi. Shell e BP andrebbero certo esclusi da questa lista, dato che hanno cambiato politica e non puntano più solo sulla vendita di combustibili fossili dannosi per il clima ma stanno investendo anche in forme di energia sostenibili. Dobbiamo guardare le cose nella giusta prospettiva. Non concordo con chi afferma genericamente che l'effetto serra è responsabile di quest'uragano, ma ritengo sia abbastanza certo che dobbiamo temere ulteriori catastrofi se non cambiamo rotta al più presto!  Signor Presidente, vorrei anzi tutto ringraziarla per aver voluto proporre la continuazione della discussione per non spezzarne l' unità. Vorrei poi aggiungere che in veste di Commissario, ma anche come cittadino francese, sono rimasto molto commosso dalle testimonianze di simpatia e di solidarietà espresse da molti deputati europei di tutta l' Unione e che grazie a questa discussione hanno dato l' idea, in cui io credo, di un' Europa che non si riassume in un supermercato ma che è anche un' Europa umanista. Vorrei ringraziare gli onorevoli Scallon, Martin, McCartin, González Álvarez e Savary che hanno ripreso specificamente e sostenuto l' idea che io difendo di una risposta più comune, più operativa, più visibile, a titolo del soccorso civile o della protezione civile, che potrebbe esplicitarsi nella creazione di una forza europea di protezione civile. Continueremo a far progredire questa idea di cui vi renderemo conto nel corso del tempo. Molti di voi, e ho ascoltato attentamente gli onorevoli Gebhardt, Patrie, Isler Bèguin, Souchet, Gollnisch, Savary, hanno detto che non c' è denaro sufficiente, o meglio che non c' è denaro extra.. Ma, onorevoli deputati, per tanto tempo sono stato anch' io parlamentare, e non voglio certo impartire lezioni, voi conoscete il bilancio, conoscete il regolamento generale sui Fondi strutturali, votate il bilancio e pertanto sapete perfettamente in quale contesto lavoro. Non voglio raccontare frottole e voglio svolgere seriamente il mio lavoro. Ciò non impedisce comunque di pensare che si potrebbe ripristinare con rigore, con un capitolato di spese estremamente preciso, la linea di bilancio per l' aiuto d' urgenza, che peraltro ammontava soltanto a qualche milione di euro. Ciò non ha nulla a che vedere con l' ampiezza delle catastrofi e delle conseguenze che stiamo subendo. Conoscete il bilancio che delimita il contesto entro il quale posso agire e per quanto attiene alle mie responsabilità, in collaborazione con la signora Commissario Diamantopoulou, per il bilancio relativo all' obiettivo , e con il Commissario Fischler per il FEAOG, mi adopero per far sì che, affrontando queste catastrofi al momento dell' emergenza e a medio termine, i fondi comunitari siano utilizzati con il massimo dell' efficacia. Non sono pertanto contrario a un' evoluzione delle regole di bilancio, ne riparleremo al momento del prossimo bilancio, in particolare per ripristinare, almeno a livello simbolico, la linea dell' aiuto d' urgenza che è stata soppressa due anni fa. Nel frattempo, il denaro disponibile è molto e, onorevole Gollnisch, non posso permetterle di affermare che servirà in un periodo ipotetico e lontano. Questo denaro è disponibile adesso, quest' anno. E se le autorità nazionali svolgeranno bene il loro lavoro, e penso che sarà così, potranno essere sbloccati gli stanziamenti per problemi e progetti precisi, dalla metà del e per gli anni successivi. Questi fondi sono abbondanti sebbene, trattandosi dell' obiettivo , non coprano tutte le zone sinistrate, ma possono essere utilizzati, in particolare lo dico agli onorevoli Liese, Mathieu, Keppelhoff-Wiechert e Schierhuber. Inoltre, alla onorevole Mathieu, ricordo che non ho parlato di politica esitante rispetto alla silvicoltura. Per quanto riguarda la silvicoltura e la ricostituzione del patrimonio forestale che reputo molto importanti, esistono, oltre all' obiettivo , al di fuori delle zone definite, possibilità di finanziamento tramite i fondi sostanziosi del FEAOG, sezione "garanzia" . Vorrei infine, ripetere che tutte queste catastrofi non sono necessariamente naturali. Lo dico con molta umiltà. Fra di voi ci sono parlamentari estremamente competenti ed esperti di questi temi, anche se io stesso in passato ho avuto l' occasione di scrivere diversi lavori su temi ecologici e ambientali. In realtà, penso che le conseguenze di certe catastrofi potrebbero essere limitate con la volontà politica. Lo penso a proposito delle inondazioni e anche delle tempeste. Gli onorevoli Kronberger, Messner, González Álvarez, hanno evocato le grandi poste in gioco a livello climatico e sono convinto che ci sia un qualche legame fra le conseguenze di queste catastrofi naturali e le politiche di cui l' Europa deve restare una delle forze motrici di prevenzione in materia di grandi problemi ambientali. Signor Presidente, desidero ringraziare lei e il Parlamento per avere dato alla Commissione l' occasione di esprimersi. Ora ci apprestiamo a lavorare, nel quadro del bilancio e delle attuali regole, e faremo in modo che i crediti disponibili, che voi avete messo a nostra disposizione, siano utilizzati il più utilmente e rapidamente possibile per affrontare le conseguenze di queste catastrofi e fornire una risposta economica, politica e umana alle famiglie che ne sono state gravemente colpite.  Sono state presentate sette proposte di risoluzione ai sensi dell' articolo , paragrafo , del Regolamento. La discussione è chiusa. La votazione si svolgerà giovedì, alle  Sicurezza alimentare L' ordine del giorno reca la comunicazione della Commissione sulla sicurezza alimentare.  Signor Presidente, mi rallegro di poter cogliere la prima opportunità utile per illustrare al Parlamento le grandi linee del Libro bianco della Commissione sulla sicurezza alimentare approvato mercoledì scorso, gennaio, in associazione con il collega, Commissario Liikanen. Nella mia audizione a settembre avevo promesso una presentazione tempestiva del Libro bianco. Sono lieto che ciò sia stato possibile in tempi tanto brevi. Il Libro bianco rappresenta il risultato di tre, quattro mesi di intenso lavoro da quando la Commissione è stata nominata a settembre. Esso riprende le ampie consultazioni svoltesi nel corso degli ultimi due anni e cioè dalla pubblicazione del Libro verde della Commissione sulla legislazione alimentare e riflette altresì le esperienze maturate in occasione delle recenti crisi alimentari dovute alla diossina, ai fanghi di depurazione come pure alla ESB. Il Libro bianco riflette altresì le preoccupazioni espresse da questo Parlamento al Presidente Prodi e al sottoscritto nelle molteplici occasioni nelle quali si è tenuto in Aula un dibattito sulla sicurezza alimentare da quando la Commissione si è insediata. E' superfluo ricordare che la fiducia dei consumatori nel regime europeo di sicurezza alimentare ha subito notevoli batoste a causa delle crisi e degli allarmi degli ultimi anni e dei mesi recenti. La Commissione ha assunto pienamente l' impegno di ricostruire tale fiducia attuando il regime di sicurezza alimentare più aggiornato e più efficace del mondo. La settimana scorsa, in occasione della presentazione ufficiale del Libro bianco, ho affermato che il carrello della spesa è una delle armi più potenti del mondo. I consumatori europei operano le proprie decisioni con incomparabile discernimento: se la loro fiducia è intaccata ciò si riflette su come fanno la spesa, con conseguenze pesanti sugli agricoltori, i produttori e l' industria in generale. In un settore che fattura qualcosa come miliardi di euro all' anno, anche una lieve incrinatura nel livello di fiducia può produrre effetti significativi. Il settore agroalimentare e agricolo insieme contano più di milioni di addetti: è necessario un clima di grande fiducia per promuovere l' occupazione e la competitività. La crisi di fiducia inevitabilmente ha anche comportato, purtroppo, un' erosione della fiducia dei consumatori nei sistemi e nelle istituzioni nazionali e europee preposte a controllare e a garantire gli standard più elevati per la sicurezza alimentare. Detto questo, mi preme puntualizzare che l' Europa comunque dispone di una delle migliori industrie alimentari del mondo e anche di uno dei sistemi di controllo degli alimenti più sicuri: la sfida è fare sì che il nostro sistema diventi il migliore in assoluto. Il Libro bianco sulla sicurezza alimentare si prefigge sostanzialmente di emanare la legislazione e porre in essere le strutture atte a garantire il livello più elevato possibile di protezione della salute dei consumatori in relazione al consumo di alimenti. La Commissione sta mettendo a punto un' agenda ambiziosa e impegnativa e avremo bisogno di contare sul pieno sostegno del Parlamento per realizzare le nostre ambizioni secondo la tabella di marcia che ci siamo dati, così come ci servirà tutto l' appoggio del Consiglio e delle altre parti in causa. Il Libro bianco sulla sicurezza alimentare illustra una serie composita di azioni necessarie per completare e modernizzare la legislazione alimentare comunitaria vigente. Si tratta di misure intese a rendere la nostra legislazione più coerente, più comprensibile e più flessibile. Vogliamo promuovere una migliore applicazione delle disposizioni e offrire ai consumatori una maggiore trasparenza. Il piano d' azione particolareggiato per la sicurezza alimentare illustrato nel Libro bianco contiene una precisa tabella di marcia per i prossimi tre anni. Sono previste più di misure e il nostro obiettivo è mettere a punto una legislazione alimentare coerente e aggiornata entro la fine del Stiamo altresì vagliando la possibilità di istituire entro il un' Autorità alimentare europea come complemento essenziale del nuovo regime di sicurezza alimentare. Tale idea sarà occasione di approfondito esame e dibattito e del resto ha già suscitato numerosi commenti anche da parte degli onorevoli parlamentari. Il capitolo del Libro bianco relativo all' Autorità alimentare europea ha chiaramente la vocazione di suscitare commenti e osservazioni, che ci aspettiamo di ricevere entro la fine di aprile. Tornerò tra breve al processo di consultazione. La Commissione ritiene necessari interventi strutturali profondi sul nostro sistema di sicurezza alimentare al fine di conseguire il duplice obiettivo di garantire gli standard più elevati di sicurezza alimentare e di riconquistare la fiducia dei consumatori. Per quale motivo un' Autorità alimentare europea dovrebbe essere parte integrante di tale trasformazione? La prima grande preoccupazione verte sull' indipendenza. I principali attori, a partire dai consumatori stessi, auspicano un sistema che sia indipendente e che sia percepito in quanto tale rispetto agli interessi costituiti del settore. E' nostro dovere poi garantire l' eccellenza e la trasparenza. Negli ultimi anni, dalla riforma del sistema della consulenza scientifica in seguito alla crisi dell' ESB, abbiamo realizzato progressi tangibili, ma la Commissione ritiene che si debba fare di più. Dobbiamo mettere a punto un sistema di valutazione del rischio che sia permanente, autenticamente indipendente, eccellente e trasparente. Il compito principale dell' autorità sarà la valutazione del rischio in materia di sicurezza alimentare. Secondo le nostre intenzioni il lavoro svolto dagli attuali cinque comitati scientifici che si occupano di sicurezza alimentare dovrà essere demandato all' Autorità, magari non secondo la forma o la struttura attuale, su questo sentiremo le varie opinioni prima di presentare una proposta definitiva sull' istituzione dell' autorità. Evidentemente un semplice scambio di poltrone non sarebbe sufficiente: come si legge chiaramente nel Libro bianco la nuova Autorità deve essere una struttura che comporti un valore aggiunto. Sono del parere che l' attuale sistema di consulenza scientifica vada rafforzato: secondo me all' interno dell' Autorità gli scienziati indipendenti dovrebbero disporre di un ausilio, anche scientifico, molto maggiore. Nelle mie intenzioni la nuova Autorità dovrebbe svolgere un ruolo molto più propositivo rispetto al sistema attuale: dovrebbe anticipare, invece che limitarsi a reagire, identificare i problemi prima che scoppino le crisi. Questo approccio propositivo dovrebbe rappresentare appunto la caratteristica propria dell' Autorità. In tal senso il Libro bianco identifica una serie di nuovi ambiti che potrebbero diventare di competenza dell' Autorità: la raccolta esauriente di informazioni, il ruolo di sorveglianza, il coordinamento delle informazioni scientifiche all' interno dell' Unione e ancora la realizzazione di potenti reti di collegamento con le agenzie e gli organismi degli Stati membri competenti per la sicurezza alimentare. Nel mandato dell' Autorità secondo noi dovrebbe figurare anche un migliore sistema di allerta rapida per l' alimentazione umana e i mangimi per animali. La Commissione ha deciso che non sarebbe opportuno né fattibile affidare all' Autorità la competenza per la gestione del rischio; riteniamo piuttosto che le decisioni in materia debbano restare riservate alla Commissione, al Parlamento e al Consiglio. Non credo di doverlo giustificare: sono fermamente convinto che si tratti della soluzione migliore. Sicuramente qualcuno potrà sostenere che l' Autorità dovrebbe avere un potere legislativo ma è un parere che non accetto, anzi lo respingo con appassionata determinazione. E' passato solo un anno da quando il Trattato è stato modificato per attribuire a questo Parlamento un ruolo di maggior peso nel processo legislativo: assegnare ora tale ruolo a un' autorità a mio avviso costituirebbe un passo indietro e un rilassamento del principio del controllo democratico. Mi interessa molto sentire il parere del Parlamento su questo punto. Si potrebbe sostenere, inoltre, che la Commissione, di fatto, potrebbe ignorare il parere della nuova Autorità. Anche questa è una logica che non condivido: come potrebbe un Commissario competente per la sanità e la protezione dei consumatori respingere o ignorare un parere scientifico indipendente e circostanziato in materia di sicurezza alimentare? Potrebbe mai essere nell' interesse dei cittadini europei? Ritengo assolutamente di no, a meno che tale obiezione si fondi su argomentazioni scientifiche solidamente circostanziate, presentate razionalmente e pienamente giustificate. Mi pare difficile prospettare una simile ipotesi. Posso assicurarvi, oggi in questa sede, che la Commissione nell' esercizio della funzione di gestione del rischio terrà pienamente conto del parere scientifico dell' Autorità. Ho già detto che l' Autorità sarà incaricata di stabilire delle reti di contatto con le agenzie e gli organismi nazionali per la sicurezza alimentare; si tratta di un compito di grande importanza. Occorre promuovere una maggiore certezza nella scienza sulla quale si base la sicurezza alimentare nell' Unione europea. L' Autorità deve assurgere a fonte autorevole di informazioni e pareri scientifici sulle questioni relative alla sicurezza alimentare. Ciò non succederà automaticamente in virtù della semplice creazione di tale Autorità, ma avverrà progressivamente col tempo, mano a mano che crescerà la fiducia nei suoi confronti. Non credo che si possa adottare un approccio normativo in materia di scienza e pareri scientifici. Tuttavia, con l' evoluzione delle reti dinamiche collegate agli organismi e alle agenzie scientifiche nazionali, l' Autorità assumerà un ruolo di primo piano nel panorama europeo. Sono ansioso di conoscere il parere del Parlamento anche su questo aspetto. Come parte integrante di una struttura a valore aggiunto, il Libro bianco propone per l' Autorità un ruolo importante nella comunicazione del rischio: diffondere informazioni scientifiche complesse in modo comprensibile per i consumatori; fungere da perno naturale e indispensabile per l' accentramento di dati più aggiornati sul rischio; essere altamente visibile; comunicare le notizie positive sull' alimentazione e essere propositiva. Il Libro bianco contiene proposte assai importanti anche in materia di controlli. Si tratta di una componente fondamentale del sistema di controlli e cerca di garantire il rispetto della normativa comunitaria da parte degli Stati membri e gli operatori. Nel settore dei controlli auspico un mercato interno veramente funzionante. In tale contesto proponiamo anche di rafforzare in modo significativo la funzione di controllo esercitata dall' Ufficio alimentare e veterinario di Dublino. Il quadro comunitario riformato sarebbe dunque costituito da tre pilastri: i criteri operativi fissati a livello comunitario, le linee direttrici per i controlli comunitari e la maggiore cooperazione amministrativa in materia di definizione e realizzazione dei controlli. Nel contesto di tali proposte, che penso di poter presentare alla fine dell' anno, valuterò l' opportunità di attribuire alla Commissione poteri ulteriori rispetto alle procedure di infrazione vigenti, per esempio congelare finanziamenti comunitari o recuperare fondi già erogati allo Stato membro in questione. Tali proposte rientrano nella nostra missione di raggiungere gli standard di sicurezza alimentare più elevati del mondo, di promuovere la fiducia dei consumatori e rafforzare i mercati per gli agricoltori e i produttori dell' Unione. Accanto alle proposte di istituire una nuova Autorità alimentare europea e di rafforzare il sistema dei controlli a livello comunitario, il Libro bianco presenta un piano d' azione comprensivo di un' ampia gamma di misure intese a migliorare e rendere più coerente la legislazione comunitaria sui prodotti alimentari secondo il principio "from farm to table" , dall' azienda agricola alla tavola. Esso contiene oltre azioni distinte per il futuro e mira a colmare le lacune della legislazione vigente. Il nuovo quadro normativo riguarderà i mangimi animali, la salute e il benessere degli animali, le norme igieniche, le sostanze contaminanti e i residui, i nuovi prodotti alimentari , gli additivi, gli aromi, l' imballaggio e l' irradiamento. Includerà una proposta di legislazione alimentare generale che incorpori i principi della sicurezza alimentare quali la responsabilità dei fabbricanti di mangimi, degli agricoltori e degli operatori alimentari, la rintracciabilità dei mangimi, degli alimenti e degli ingredienti, un' adeguata analisi del rischio tramite, ad esempio, la valutazione del rischio, - ovvero la consulenza scientifica e l' analisi delle informazioni - la gestione del rischio, - ovvero regolamentazione e controlli - la comunicazione del rischio e l' applicazione, se del caso, del principio di precauzione. In merito al principio di precauzione, vorrei aggiungere che la Commissione sta terminando una comunicazione che penso verrà approvata prossimamente. Sono ansioso di seguire lo scambio di vedute di questo pomeriggio con gli onorevoli parlamentari, i quali, mi rendo conto, avrebbero preferito di gran lunga che la discussione si fosse tenuta già la settimana scorsa, se avessimo potuto disporre di una sede parlamentare adeguata. Comunque sia, visti i contatti che intrattengo con i presidenti delle competenti commissioni parlamentari, capisco che non è stato possibile, così come so che non mancheranno nei prossimi mesi le occasioni per discutere delle proposte del Libro bianco sull' Autorità. Abbiamo a disposizione alcuni mesi per svolgere la necessaria discussione sulle idee della Commissione contenute nel Libro bianco in merito all' istituzione di un' Autorità alimentare europea. Il Parlamento in questa discussione svolgerà un ruolo chiave. Il Parlamento è stato il perno della risposta europea alla crisi dell' ESB e da allora si è particolarmente distinto nel farsi interprete delle preoccupazioni dei cittadini in materia di sicurezza alimentare. Mi aspetto che il contributo del Parlamento al dibattito sull' Autorità sarà altrettanto incisivo e costruttivo. E' vero che abbiamo a disposizione alcuni mesi prima della fine di aprile per discutere della questione e raccogliere le varie opinioni, ma mi rendo altrettanto conto che il calendario è molto stretto. Chiedo pertanto al Parlamento di adottare le misure del caso per accelerare la formulazione del suo parere. E' fondamentale che la Commissione possa beneficiare del contributo del Parlamento per delineare una componente tanto importante del nuovo sistema di protezione della salute dei consumatori e ricostruire così la fiducia dei consumatori nel regime di sicurezza alimentare dell'Unione europea. L' Autorità alimentare europea sarà un ingrediente fondamentale del futuro sistema di sicurezza alimentare europeo; è importante che tutta la ricetta funzioni.  Signor Presidente, ringrazio il Commissario per la sua dichiarazione. Desidero esprimere apprezzamento per la divisione del lavoro proposta e per il fatto che la gestione alimentare rimarrà di competenza delle Istituzioni europee, Commissione e Parlamento inclusi. E' assolutamente un' impostazione corretta. Tuttavia c' è una parola che non ho sentito pronunciare questo pomeriggio e spero che sia possibile discuterne in tutta franchezza. Occorre una normativa alimentare, come lei ha detto, ed è necessario addivenire ad un accordo su questo elemento. In questo processo, però, è importante che rientri la responsabilità: ecco la parola cui mi riferisco. Il problema è che fino ad oggi sono sempre stati i contribuenti a pagare il conto quando qualcosa è andato storto e non può continuare così. Di fronte a una crisi occorre chiarire in anticipo che in caso di difficoltà, chi ha causato il problema se ne deve assumere la responsabilità.   La ringrazio, signor Commissario, per la sua dichiarazione. Credo che le linee da lei indicate per l' Autorità alimentare europea siano realistiche. Gli Stati membri non accetterebbero un' agenzia di regolamentazione, quindi non avrebbe molto senso da parte sua proporne una. Alcuni comparti dell' industria alimentare chiaramente necessitano di una normativa migliore e ciò vale evidentemente per i mangimi e gli alimenti animali. Tuttavia, in qualità di presidente di una commissione che apparentemente nei prossimi tre anni si dovrà occupare quasi esclusivamente di questioni alimentari, mi incorre l' obbligo di formulare una domanda: se l' Europa dispone del sistema di controllo degli alimenti più sicuro, come lei ha detto, perché ci vogliono tra direttive e regolamenti nuovi e nuove direttive che modificano direttive esistenti? Secondo, ciò non aggraverà forse il problema degli eccessi di regolamentazione a Bruxelles e delle lacune sul versante dell' applicazione negli Stati membri? Siamo ansiosi di aprire un dialogo proficuo con lei su questi temi. Per parlare poi dell' ampliamento: come intende la Commissione coinvolgere i paesi candidati nelle discussioni sulla nuova legislazione, visto che la Commissione si aspetta chiaramente che il Libro bianco rientri nell' acquis comunitario per il ?  Signor Presidente, ringrazio le onorevoli Ahern, Roth-Berendt e Jackson per l' apprezzamento espresso a favore del Libro bianco. E' per me motivo di incoraggiamento e sono ansioso di continuare il dibattito con loro e con gli altri onorevoli parlamentari sui temi sollevati. La onorevole Ahern ha sollevato il problema della responsabilità, che evidentemente il Libro bianco non tratta nello specifico, ad eccezione del riferimento alle future disposizioni - alcune già ne esistono - in materia di rintracciabilità. A quel punto si potrà affrontare la questione della responsabilità. Non ho considerato in modo approfondito e particolareggiato gli aspetti relativi alla responsabilità, nonostante la mia precedente esperienza professionale, ma ho la netta sensazione che ciò potrebbe avere implicazioni riferite alla sussidiarietà. Tuttavia ho preso nota dell' osservazione e mi riservo di riflettere. La onorevole Roth-Berendt mi ha rivolto una domanda su una lista positiva. Ebbene, si tratta di una delle questioni di solito contenute negli allegati agli atti giuridici ed è nostra intenzione determinare una lista positiva per i mangimi. La lista per il momento è, per così dire, negativa e può essere ampliata su richiesta. La lista positiva è uno dei punti dell' allegato per cui è stata fissata una scadenza, appunto il Il sistema di allerta rapida per i mangimi è una delle lacune che abbiamo identificato nella legislazione. L' allerta rapida esiste per gli alimenti ma non per i mangimi. E' increscioso e sbagliato e ci pare importante prendere atto di tale lacuna e emanare una normativa per colmarla ed è quanto faremo. Il lavoro in relazione all' ESB negli Stati membri e l' introduzione di un sistema di test aleatori per identificare i livelli di infettività negli Stati membri ha carattere permanente. So che la onorevole Roth-Berendt mi ha fatto la stessa domanda in altre occasioni e io ho risposto che mi sembrava che le cose procedessero speditamente, ma mi dicono che la Commissione sta svolgendo una consultazione inter-servizi e se ne sta occupando. Spero che la prossima volta che mi rivolgerà la domanda sarò in grado di fornirle qualche dettaglio in più. La onorevole Jackson si è concentrata sulle nuove proposte legislative e modifiche a atti giuridici vigenti e si chiede se ciò non aggravi gli eccessi di regolamentazione. Rispondo che gli atti normativi che abbiamo identificato servono a colmare un vuoto giuridico: non si tratta di istituire nuovi sistemi o emanare nuovi regolamenti, anche se in parte è così, ma di individuare e colmare le lacune e le carenze nella catena alimentare, dall' azienda agricola alla tavola del consumatore. Si è fatto riferimento ai paesi candidati ed è un punto che abbiamo presente. Gli standard della sicurezza alimentare e gli altri settori della sicurezza rivestono un' importanza cruciale nell' ottica dell' ampliamento e si tratta di un aspetto che ho sottoposto all' attenzione del Commissario Verheugen.  Signor Commissario, l'insipienza di alcuni Stati membri ha provocato una grave crisi alimentare in Europa, e purtroppo devo costatare ancora una volta con rabbia che al momento della presentazione di questa interessante relazione neppure un rappresentante del Consiglio è presente in Aula. Mi piacerebbe sapere da lei come pensa di garantire che una tale nuova Autorità, non importa come si chiamerà alla fine, possa influenzare anche il Consiglio, chi la guiderà e da chi verranno i mandati. Naturalmente non possiamo prescriverne i contenuti, ma sottolineo con forza che il Parlamento dopo Maastricht e Amsterdam vuole mantenere, se non accrescere, le sue prerogative. Temo che ancora una volta si crei un organismo aleggiante sull' Europa come un satellite anonimo e che personalmente amo quanto il diavolo ama l'acqua santa. Spero vivamente che non si arrivi a questo!  Anch' io desidero esprimere il mio apprezzamento per il Libro bianco. Le domando se ritiene che l' Autorità europea alimentare sarà abbastanza forte da prevenire scontri come la guerra della carne bovina e il rifiuto della Francia di abrogare il divieto di importazione. Lei ha detto che la Commissione potrebbe congelare sovvenzioni e aiuti ai paesi che si comportano come la Francia. Proporrebbe anche , per esempio, che la Commissione versi dei contributi a titolo temporaneo, come stanno chiedendo in questo momento gli agricoltori britannici?  Signor Presidente, signor Commissario, nel corso della conferenza stampa della scorsa settimana avevate affermato che l'autorità per il controllo alimentare dell'UE sarebbe stata dislocata in periferia, senza meglio entrare in dettagli. Per esempio, l'Ufficio dell'UE dislocato a Dublino ha dimostrato che oggi le distanze fisiche non rappresentano più alcun ostacolo al lavoro e alla comunicazione efficiente. Per quanto concerne la nuova autorità per il controllo alimentare, è stato affermato che il suo compito sarà quello di raccogliere e pubblicare le informazioni, coordinare le attività, elaborare raccomandazioni per l'industria alimentare e, così come è stato sottolineato, raccogliere i dati scientifici e divulgarli presso i consumatori. Tutto ciò può essere svolto con i moderni strumenti informatici da tutti i paesi dell'Unione europea. Chiederei ,quindi, su quali argomentazioni si basa la scelta della sede di questo ufficio?  In merito alla composizione dell' Autorità: innanzi tutto essa si avvarrà di scienziati interni che stabiliranno contatti e consulteranno scienziati esperti nelle discipline in esame a seconda dei casi. Inoltre, l' Autorità per la sicurezza alimentare avrà un suo organo direttivo e avrete notato nel Libro bianco che non ne abbiamo specificato la natura. E' un tema che pensiamo di discutere con il Parlamento nel corso delle prossime settimane e dei prossimi mesi. Nelle miei intenzioni tale organo direttivo dovrebbe essere composto dalle parti in causa o dai loro rappresentanti. Il suo ruolo dovrà essere delineato nel dettaglio nella proposta che sottoporrò alla Commissione in settembre. Non lo abbiamo ancora fatto ma sarà fatto per settembre. Non penso che tale organo direttivo potrà istruire gli scienziati su come svolgere il proprio lavoro, poiché ciò metterebbe a repentaglio l' indipendenza del parere scientifico, ma avrebbe un mandato generale, in particolare quello, ad esempio, di chiedere all' Autorità di studiare settori particolari nei quali è necessaria la ricerca. L' onorevole Florenz chiede se il Parlamento avrà voce in capitolo. Si tratta di una questione che va considerata e discussa e sulla quale probabilmente i pareri saranno contrastanti. Qualcuno sosterrà che sarebbe inopportuno che il Parlamento, o membri del Parlamento - o addirittura persone nominate dal Parlamento - siano membri dell' organo direttivo. Altri invece penseranno che sarebbe proficuo che il Parlamento, tramite persone da esso nominate o addirittura tramite i suoi deputati, abbia modo di discutere quali temi devono essere studiati. E' una questione sulla quale vale la pena di riflettere ma che non è ancora stata decisa. L' onorevole Florenz ha anche sollevato il problema dell' anonimato. Sono lieto che lo abbia fatto perché è molto importante che l' autorità abbia un profilo elevato: deve essere visibile, conosciuta, i consumatori dell' Unione devono sapere dell' esistenza di un' Autorità alimentare. Il direttore dell' Autorità dovrebbe essere una personalità nota, che potrebbe comparire regolarmente in televisione per parlare di argomenti attinenti agli alimenti, in particolare delle notizie positive collegate alla nutrizione e alla dieta, così che nell' eventualità di una nuova crisi alimentare i consumatori sarebbero consapevoli che una simile autorità esiste e ricorderebbero di averne sentito gli interventi in altre occasioni e quindi, si spera, avranno una base di fiducia nelle affermazioni dell' Autorità. E' cruciale pertanto che l' Autorità non sia affatto anonima, ma visibile. Farò tutto il possibile per promuovere questo ruolo di elevato profilo. La onorevole Lynne chiede se l' Autorità sarà sufficientemente forte. Nutro il sospetto che la domanda verta più che altro su dove cominciano e dove finiscono le competenze dell' Autorità europea da un lato e quelle delle agenzie nazionali per la sicurezza alimentare. Ci dovrebbe essere un' interazione a livello scientifico. Chiaramente non è auspicabile che gli scienziati che lavorano per l' Autorità alimentare europea, in quanto esperti interni o esterni, si vengano a trovare in disaccordo con i pareri scientifici formulati a livello degli Stati membri. E' una situazione sgradevole che non vogliamo si presenti in futuro. Diverse cose minacciano la fiducia dei consumatori, una di queste è la non informazione. Ma anche un' informazione che riferisca un dissenso tra gli scienziati sul merito di questioni centrali relative alla sicurezza degli alimenti è motivo di grave preoccupazione. Dobbiamo cercare di evitare che ciò si produca e porre in essere le strutture atte a promuovere una corretta diffusione delle informazioni tra scienziati, la consultazione e la discussione approfondite nonché l' opportunità e la facoltà per l' Autorità europea di consultare scienziati indipendenti in tutti gli Stati membri e anche al di fuori dell' Unione se del caso. Nel tempo, come dicevo poco fa, il profilo dell' Autorità crescerà e anche la sua perizia, la sua autorità morale aumenteranno e miglioreranno cosicché le sue opinioni verranno accettate e non messe in dubbio. Una simile situazione, per crearsi, ha bisogno di tempo. La fiducia dei consumatori non si conquista per decreto, ma gradualmente. Tuttavia la Commissione potrà sincerarsi dell' applicazione pratica dei pareri dell' Autorità grazie agli strumenti normativi che sono appannaggio della Commissione, del Parlamento e del Consiglio. Mi rendo conto che si tratta di un processo che richiede tempi relativamente lunghi, ma credo che la traduzione in atti giuridici dei pareri dell' Autorità sia la strada maestra. Il mancato rispetto delle norme comporta il ricorso alle normali procedure giudiziarie. Uno dei temi che probabilmente ci troveremo ad affrontare col tempo è la tempestività della risposta in simili circostanze. Spero che sia possibile fare qualcosa per accelerare i tempi delle procedure giudiziarie. In relazione alle sovvenzioni e agli aiuti, in effetti si tratta di un tema che abbiamo considerato. Sarà necessario sentire il parere dei servizi giuridici ed è quanto contiamo fare, soprattutto perché può essere uno strumento rapido di intervento in caso di mancata ottemperanza alla normativa comunitaria, in attesa di un pronunciamento da parte del giudice competente. Per quanto riguarda poi la domanda della onorevole Lynne sui contributi a titolo temporaneo, direi che si tratta di una questione che può essere discussa dal Parlamento, visto le sue incidenze di bilancio. La onorevole Myller mi ha chiesto dove avrà sede l' Autorità. Non è stata adottata alcuna decisione, se non che probabilmente la sede sarà centrale piuttosto che dislocata in periferia. So che l' Ufficio alimentare e veterinario si trova a Dublino e anche se si tratta del mio paese devo ammettere che non è certo il centro dell' Europa! Ma l' Ufficio di Dublino non ha nulla a che vedere con l' Autorità alimentare europea: esso si compone di scienziati indipendenti e veterinari che viaggiano a partire da una località dotata di un aeroporto - ovviamente anche a Dublino abbiamo un aeroporto. La situazione dell' Autorità alimentare europea è tutt' altra: essa deve essere vicina alla Commissione a causa della necessità di un' interazione tra gli scienziati che lavorano per l' Autorità e coloro di noi che si occupano di presentare le iniziative legislative. Una parte importante della comunicazione tra le due Istituzioni evidentemente sarà garantire che quanti partecipano al processo legislativo comprendano chiaramente e perfettamente quello che gli scienziati intendono, i problemi che hanno identificato e la risposta legislativa necessaria. Allo stesso modo gli scienziati vorranno disporre di qualche elemento introduttivo al sistema giuridico, al processo decisionale politico e al processo di elaborazione di proposte legislative per garantire che le norme risolvano i problemi che hanno individuato. Mi pare auspicabile che una siffatta Autorità abbia una sede centrale. Gli scienziati saranno interni ma sarà altrettanto necessario istituire rapporti di consulenza con altri scienziati e in questo caso, visto che dovranno viaggiare, sarebbe meglio che si recassero verso il centro, cioè lì dove hanno sede gli organi parlamentari, la Commissione e il Consiglio. Questo è il mio giudizio in questo momento. E' plausibile che sia materia di discussione in questa e altre sedi e ascolterò ogni suggerimento che mi verrà fatto, ma la mia conclusione preliminare è che l' Autorità dovrebbe avere una sede al centro dell' Unione piuttosto che in periferia.  Onorevoli colleghi, mi trovo in una spiacevole posizione poiché non è mia facoltà modificare l' ordine del giorno. Vi suggerirei di sottoporre la questione ai vostri rispettivi gruppi politici e di sollevarla alla Conferenza dei presidenti di gruppo. Se ritenete che lo spazio dedicato alle domande dopo una dichiarazione della Commissione sia importante, suggerisco di chiedere più tempo rispetto alla mezzora che è stata prevista. In questa circostanza abbiamo avuto minuti per le domande da parte dei deputati e minuti per le risposte e la dichiarazione del Commissario. Come avrete constatato mezzora non è sufficiente per una seduta di questa natura. Spero che abbiate modo di discuterne nei gruppi politici perché in futuro si riservi un' organizzazione più strutturata a queste comunicazioni della Commissione. La discussione è chiusa.  Tempo delle interrogazioni L'ordine del giorno reca il Tempo delle interrogazioni . Esamineremo le interrogazioni rivolte alla Commissione. Vi comunico che il tempo previsto per questo Tempo delle interrogazioni è di un'ora e minuti circa. Abbiamo operato una piccola riduzione rispetto ai tempi previsti perché oggi gli interpreti stanno prestando servizio in un turno continuato. Ha facoltà l'onorevole Purvis per un richiamo al Regolamento.  Mi oppongo alla decisione di decurtare la durata del Tempo delle interrogazioni, che è una delle poche occasioni in cui i deputati di secondo piano hanno l' opportunità di prendere la parola e pertanto le chiedo formalmente di rispettare l' ora e mezza prevista dall' ordine del giorno per il Tempo delle interrogazioni. Ciò è quanto l' ordine del giorno dispone e credo che dovremmo rispettarlo.  Onorevole collega, in realtà l'ordine del giorno prevedeva il Tempo delle interrogazioni alle , mentre potete ben vedere che ore sono. Spero comunque che non giungeremo sino alla seduta notturna. Prima parte  Annuncio l'  interrogazione n. , dell'onorevole : Oggetto: Costruzione di una centrale nucleare in Turchia che è una zona sismica I due terremoti di più di gradi Richter avvenuti recentemente in Turchia sollevano serissimi dubbi sull'insistenza turca nel voler costruire costosissimi reattori nucleari a Akkuyu proprio quando le eccedenze energetiche delle dighe Atatürk vengono esportate verso paesi terzi e l'UE apporta tagli al suo bilancio per riparare i danni causati dai terremoti. Sorge il sospetto che i progetti nucleari turchi, prescindendo dai pericoli per gli abitanti e gli ecosistemi del paese e della regione, siano soltanto una facciata dietro la quale vengono celati progetti già stabiliti dalle autorità politico-militari turche e che prevedono l'acquisto di tecnologia nucleare in grado di fabbricare armi nucleari, dato che si cerca di acquistare lo stesso tipo di reattori nucleari, di origine canadese, posseduti dall'India e dal Pakistan Quali azioni intende adottare il Consiglio per prevenire gli incidenti nucleari e la proliferazione delle armi nucleari in un paese che aspira ad aderire all'UE e, proprio quando riceve fondi comunitari a titolo di assistenza finanziaria, destina somme considerevoli ai programmi nucleari? Ha facoltà, a nome della Commissione europea, il Commissario Verheugen.  La Commissione sta seguendo con interesse il progetto di costruzione di una centrale nucleare a Akkuyu in Turchia e si rende conto di quanto sia importante garantire che la costruzione della nuova centrale sia conforme ai più elevati standard di sicurezza nucleare accettati a livello internazionale. Secondo le nostre informazioni la decisione sulla selezione delle offerte non è ancora stata adottata. La Commissione prende atto che la Turchia ha firmato e ratificato la Convenzione sulla sicurezza nucleare e riconosce che la responsabilità per il rilascio delle autorizzazioni e le norme relative alla scelta del sito, alla costruzione, all' avviamento dell' esercizio, all' esercizio e al decommissioning delle centrali nucleari in Turchia spetta interamente all' Agenzia turca per l' energia nucleare. La Commissione non ha mandato per imporre alcun limite alle decisioni adottate da paesi terzi in materia di produzione energetica, ivi inclusa l' opzione nucleare. Come la signora Commissario Wallstrm ha dichiarato nella sua audizione di fronte al Parlamento europeo nel settembre , alla prima occasione utile la Commissione sottoporrà all' attenzione del governo turco la questione della sicurezza nucleare e della protezione dalle radiazioni e mi pregio di informarvi che incontrerò il Ministro degli esteri turco tra un paio di giorni e sicuramente solleverò la questione. In particolare la Commissione è consapevole delle preoccupazioni dell' opinione pubblica per le attività sismiche registrate sulla linea di faglia dell' Ecemis nei pressi del sito proposto. Secondo le informazioni fornite dall' Agenzia atomica internazionale, il progetto della centrale tiene conto dell' eventualità di fenomeni sismici di magnitudo ancora maggiore di quelli mai registrati nella regione, addirittura dieci volte più forte del terremoto di Adana nel giugno I margini di progettazione sono ampi appunto per garantire la sicurezza del funzionamento della centrale conformemente alle condizioni ambientali del sito. La Commissione è altresì a conoscenza delle preoccupazioni sulla possibile intenzione di utilizzare la centrale per produrre materiale classificato come armamenti; prende atto che la Turchia ha firmato e ratificato il Trattato di non proliferazione delle armi nucleari e di conseguenza ha concluso un accordo esauriente sulle salvaguardie con l' Agenzia internazionale per l' energia atomica.  Ringrazio il Commissario per la risposta. Desidero far rilevare quanto segue: la Turchia è ora un paese candidato e, con questo progetto, si propone di aumentare del percento il proprio potenziale energetico. Al contempo, il paese intende dotarsi di reattori di tipo CANDU, di concezione canadese, già utilizzati in India e Pakistan per produrre armi nucleari, come è emerso. Da questo punto di vista, pertanto, esiste il gravissimo rischio che qualcuno abbia la stoltezza di ritenere che i nuovi equilibri geostrategici nel Caucaso richiedano che qualche paese vicino alla regione sia dotato di tecnologia nucleare in ambito militare. Questo per quanto concerne gli aspetti politici. Passando ora all'ambito tecnico, l'indice di sicurezza di progetti come questo - e qui parlo da ingegnere - non è minimamente influenzato dall'incremento di o volte della resistenza al crollo. In questi casi, qualora sussistano incertezze, si fa ricorso a simulatori. Tuttavia, non possiamo impiegare simulatori per risolvere problemi connessi al nucleare. Sotto questo punto di vista, tutte le zone a rischio sismico elevato devono essere escluse, quando non sono già escluse a priori, dall'installazione di impianti nucleari di questo genere. Pertanto, in considerazione del fatto che l'Unione europea e la Commissione hanno ormai ben altro ascendente sulla Turchia, sarà bene che il paese accetti ora di discutere di argomenti che riguardano la sicurezza dell'intera regione, e che riguardano l'evoluzione pacifica della Turchia nel quadro dell'Unione europea.  Qualche settimana fa in quest' Aula si è discusso della sicurezza nucleare, soprattutto in relazione ai paesi candidati. Ho illustrato la posizione della Commissione. Non esiste un acquis comunitario in materia di sicurezza nucleare, è un fatto che va accettato per quello che è. Quindi abbiamo utilizzato mezzi politici per convincere alcuni paesi candidati della necessità di smantellare alcuni reattori che non possono essere resi più sicuri. Nel caso della Turchia la situazione è diversa: la centrale non esiste ancora e poi ho già detto che la Turchia ha aderito al Trattato sulla non proliferazione e della Convenzione sulla sicurezza nucleare. Se nella fase di sviluppo della centrale nucleare, emergeranno motivi di preoccupazione in merito alla sicurezza ne discuteremo con la Turchia. Se dovessimo concludere che la Turchia sta progettando una centrale nucleare incompatibile con le norme di sicurezza europee, ci comporteremmo come abbiamo fatto con la Lituania, la Slovacchia e la Bulgaria.  Credo che sia un diritto del parlamentare manifestare le proprie preoccupazioni o i propri timori. Non condivido queste preoccupazioni. Credo che la Turchia riconosca pienamente le norme e i criteri della Convenzione sulla sicurezza nucleare e del Trattato sulla non proliferazione, ma è fuor di dubbio che l' opinione pubblica europea nutra qualche preoccupazione e mi sembra più che giusto discuterne in questo Parlamento.  Annuncio l'  interrogazione n. , dell'onorevole : Oggetto: Armi con uranio impoverito Ha effettuato la Commissione studi sugli effetti che l'inquinamento transfrontaliero dovuto all'utilizzazione di armi con uranio impoverito durante il conflitto kosovaro potrebbe avere sugli Stati dell'UE? In caso contrario, per quale ragione? Ha facoltà, a nome della Commissione, la signora Commissario Wallström  La ringrazio, onorevole Bowe, per la sua interrogazione. La Commissione europea ha studiato gli effetti del conflitto sull' ambiente fin dalle prime azioni della NATO. Già nel giugno scorso la Commissione ha finanziato il primo studio realizzato dal centro ambientale regionale per l' Europa centrale e orientale e ha concluso che non si è verificata alcuna catastrofe ecologica su larga scala. Nessuna delle prove raccolte in seguito o delle analisi successive ha smentito quella prima valutazione. La Commissione è stata anche strettamente associata all' elaborazione del recente rapporto pubblicato dal Programma ambientale delle Nazioni Unite - Balkan Task Force. Si tratta del rapporto più dettagliato e più esauriente finora elaborato sulle conseguenze per l' ambiente del conflitto in Kosovo e ne raccomando la lettura a chi non lo ha ancora studiato. L' utilizzo di armi con uranio impoverito è una delle varie tematiche affrontate e il rapporto è anche disponibile in rete. La Balkan Task Force è stata ostacolata dalla mancanza o dalla scarsità di informazioni circa la reale utilizzazione di tali armi durante il conflitto. La missione esplorativa della Balkan Task Force in Kosovo non ha rinvenuto alcun segnale di contaminazione. Tuttavia ciò non esclude la possibilità che talune aree del Kosovo siano state contaminate dall' uranio impoverito. Sulla base della valutazione teorica accoppiata alla missione esplorativa in loco il rapporto giunge alla conclusione che eventuali rischi, se ci sono, sarebbero limitati alla zona circostante il bersaglio. Il patto di stabilità per l' Europa sudorientale prevede ulteriori iniziative; è inoltre in fase di elaborazione un piano regionale speciale di risanamento ambientale che costituirà il quadro di riferimento per l' assistenza di emergenza in caso di danni causati da un conflitto, se tale intervento dovesse rendersi necessario.  Signor Presidente, innanzi tutto desidero ringraziare la signora Commissario per la risposta molto utile che mi ha dato. Evidentemente la Commissione ha considerato la questione e sono lieto che i rapporti presentati fino ad oggi abbiano esaminato il problema con tanta attenzione. Mi preme sottolineare, tuttavia, che la preoccupazione per le armi con uranio impoverito riguarda il modo in cui esse sono usate. L' uranio che contengono si diffonde nell' aria, viene inalato e quindi potrebbe avere sulla popolazione del Kosovo che lo ha respirato effetti molto più a lungo termine di quelli che è stato per ora possibile osservare. Questo in effetti è quanto sarebbe successo dopo l' utilizzo di armi con uranio impoverito nella guerra del Golfo. Vorrei pertanto chiedere alla Commissione se è disposta a prendere in considerazione l' eventualità di proseguire i controlli di monitoraggio e per quanto tempo sarebbe disposta a effettuare un monitoraggio sugli effetti a lungo termine non solo delle armi con uranio impoverito ma anche su altri effetti ambientali che sappiamo si sono verificati per lo meno a livello locale in Kosovo. Per quanto tempo continuerete a monitorare gli effetti di queste armi?  La ringrazio, onorevole Bowe, per la sua domanda complementare. Dobbiamo riaffermare che non è ancora confermato che l' uranio impoverito sia stato utilizzato nel conflitto e nelle operazioni di risanamento in Kosovo non è stata riscontrata la presenza di uranio impoverito. Tuttavia i sintomi e i problemi di cui lei parla potrebbero insorgere e potrebbero essere l' effetto dell' utilizzo di uranio impoverito, lo stesso rapporto vi fa cenno. Non sono stati rilevati effetti transfrontalieri e la maggioranza delle armi sono state usate sul territorio della Repubblica federale della Iugoslavia. Il problema è che l' accesso alla zona in questione è ristretto a causa dell' attuale isolamento politico del paese. Una grande responsabilità spetta alle Nazioni Unite, perché sono il destinatario del rapporto e quindi devono assumersi la propria responsabilità. Tuttavia, tramite il piano di risanamento ambientale e regionale possiamo continuare a svolgere le azioni di monitoraggio e a fornire la nostra assistenza e per il momento questo è il contesto in cui l' Unione può operare. E' importante continuare a seguire la situazione e fra l' altro ciò offre agli Stati membri e anche alle Nazioni Unite e alla Commissione materia di riflessione sui segreti militari e i loro effetti sull' ambiente. A lungo termine ciò offre anche uno spunto di riflessione sull' uso stesso di questo tipo di armi.   Mi piacerebbe potere garantire tante cose, ma purtroppo non posso farlo. Noi formuliamo i nostri giudizi in base a rapporti come questo e alle missioni di verifica che inviamo in casi come questo. E' su questo che ci basiamo per formulare le nostre raccomandazioni. Abbiamo visto che la guerra produce un impatto sull' ambiente nel lungo periodo ed è pericolosa. Nel campo dell' ambiente abbiamo appena approvato una direttiva sull' inquinamento marino che include anche i proiettili, le armi e quant' altro e istituisce un sistema di allarme precoce. Sfortunatamente non possiamo garantire nulla e possiamo solo continuare le nostre azioni di monitoraggio e provare a portare a termine le operazioni di risanamento.  Vorrei sapere dalla signora Commissario se è vero che i soldati delle forze armate della NATO attualmente di stanza nella regione sono sottoposti a speciali controlli per le radiazioni nucleari e che tali misure non sono applicate alla popolazione civile della zona.  Non sono in grado di rispondere a questa domanda. In materia di controlli medici e simili non dispongo di informazioni tali da poter fornire una risposta adeguata. Quanto sappiamo sul fronte dell' ambiente lo ho già indicato e ho detto che abbiamo adesso un nuovo piano di risanamento ambientale, ma sui controlli medici non ho informazioni. Ovviamente posso vedere di reperire le informazioni necessarie.  Annuncio l'  interrogazione n. , dell'onorevole : Oggetto: Nomina di un incaricato speciale dell'Unione europea per il Tibet Nel il governo in esilio del Tibet ha registrato oltre tibetani fuggiti, a rischio della propria vita, attraverso la catena dell=Himalaya. Tra molti profughi vi sono stati gravi casi di assideramento e tanti hanno perso la vita durante la fuga. L'intergruppo "Tibet@ è molto preoccupato per il deterioramento della situazione in questa regione ed è chiaro che l'attuale politica dell'Unione europea si è dimostrata insufficiente per contrastare le gravi violazioni dei diritti dell'uomo a cui i tibetani del Tibet sono quotidianamente esposti. Seriamente preoccupato per le continue violazioni dei diritti dell'uomo in Tibet e a sostegno della proposta del Dalai Lama di avviare un dialogo con il governo cinese per migliorare la situazione nel Tibet, l'intergruppo "Tibet" invita la Commissione a nominare un incaricato speciale per il Tibet che si occupi degli interessi dell'Unione europea e si adoperi per promuovere il dialogo tra le autorità tibetane e cinesi. Quando intende la Commissione nominare un incaricato speciale per il Tibet? Ha facoltà, a nome della Commissione, il Commissario Patten.  Le preoccupazioni espresse dal Parlamento europeo sul Tibet sono largamente condivise. Sono convinto da tempo che sia necessario presentare la nostra idea sui diritti umani, incluso il Tibet, alle autorità cinesi con fermezza e franchezza. E' quanto ha fatto l' Unione europea al Vertice Unione europea - Cina a Pechino il mese scorso, quando abbiamo esercitato pressioni sui cinesi per una serie di questioni relative ai diritti umani, incluso il Tibet. Ancora una volta abbiamo sollecitato i cinesi ad aprire un dialogo con il Dalai Lama. Rinnovo questo invito ai cinesi; continueremo a portare all' attenzione dei cinesi il problema del Tibet. Stiamo anche facendo altre cose: nel dialogo tra Unione europea e Cina sui diritti umani ci siamo concentrati su alcune iniziative pratiche, come inviare esperti incaricati per il Tibet, progettare programmi di assistenza allo sviluppo e attività mirate alla sanità, l' istruzione e la formazione per i tibetani. La nomina di un incaricato speciale dell' Unione europea per il Tibet è una decisione che spetta essenzialmente al Consiglio ed è direttamente a quel livello che il Parlamento potrebbe sollevare la questione. Dal canto mio, non sono sicuro che aggiungerebbe molto ai nostri sforzi; difficilmente avrebbe un grosso impatto sulle autorità cinesi e del resto disponiamo già di buoni canali di comunicazione con la comunità tibetana in esilio. Mi preme inoltre mettere in guardia contro la moltiplicazione degli incaricati speciali, per quanto lodevole possa essere la causa.  Il suo approccio, che giudico coerente e quindi approvo pienamente, si ispira infatti ai diritti umani. Sono senz'altro d'accordo che dobbiamo occuparci del tema human rights. L'arresto, la tortura, la mutilazione di giovani donne e altre cose simili sono senz'altro temi meritevoli di essere discussi per una serata intera. Se semplifichiamo le cose al punto di affermare semplicemente che sono di competenza del Consiglio, temo che questi problemi dei diritti umani non emergano a sufficienza. La possibilità di porre l'accento su economia e commercio, pur tenendo presente anche la questione dei diritti umani, sarebbe un'iniziativa in cui vorremmo puntare sulla collaborazione con la Commissione europea invece di affermare che questa competenza spetta al Consiglio.  Mi sia consentito di chiarire all' onorevole parlamentare come stanno le cose. E' assolutamente la verità che la nomina di un incaricato speciale spetta al Consiglio. Di fatto la Commissione si occupa delle conseguenze di bilancio e il Consiglio della nomina. Qualcuno potrebbe ritenere che la questione di bilancio dovrebbe essere debitamente esaminata. A prescindere da ciò, stanti le circostanze, non intendo dire che non abbiamo una posizione o una competenza in materia di diritti umani; spero vivamente che nei prossimi mesi la Commissione possa presentare una comunicazione sui diritti umani, che specifichi tra l' altro che non esiste alcuna disgiunzione tra la considerazione per i diritti umani in Cina o altre parti del mondo e gli interessi commerciali e altri interessi dell' Unione europea. Sono convinto da tempo che tutti dovremmo ritenere che i paesi migliori con cui fare affari sono quelli che trattano i propri cittadini nel modo più dignitoso - in qualunque parte del mondo ciò avvenga. Ripeto che abbiamo esposto ai cinesi la nostra posizione sul Tibet. Da quando sono Commissario, si tratta di qualche mese, è già accaduto in due occasioni, prima a New York nell' incontro con il Ministro Tang e più di recente a Pechino e continueremo a manifestare la nostra preoccupazione. Se posso permettermi un consiglio letterario all' onorevole parlamentare, di cui ho colto l' interesse per la materia, le raccomando la lettura di un libro pubblicato poco prima di Natale e scritto da Isabel Hilton, eminente giornalista, sui problemi del Tibet.   Ho molta simpatia per quanto ha detto l' onorevole parlamentare sull' eredità culturale e la tradizione buddista. Anch' io, come l' onorevole parlamentare, ho letto l' autobiografia del Dalai Lama, un racconto estremamente commovente, non solo della sue responsabilità in Tibet e nei confronti del Tibet, ma anche delle sue convinzioni spirituali. La Commissione, come altri, ha sollecitato un dialogo. Il Dalai Lama ha chiarito che quello che desidera è un dialogo pacifico. Avrei voluto che la reazione delle autorità cinesi all' apertura del Dalai Lama fosse coerente e positiva. In occasione della visita del Presidente Clinton in Cina, o comunque all' incirca in quel periodo, il Presidente della Repubblica popolare cinese aveva dato l' impressione che il dialogo fosse iscritto all' ordine del giorno. Ciò sarebbe proficuo non solo per il Tibet e per tutti coloro che credono nella pace e nella stabilità in Asia, ma andrebbe anche fortemente a favore del governo della Repubblica popolare cinese se questo rispondesse ai tentativi di aprire il dialogo.  Annuncio l'  interrogazione n. , della onorevole : Oggetto: Reiezione da parte della Commissione del codice di buona condotta amministrativa nell'Unione europea Stando a notizie riportate dalla stampa, la Commissione ha respinto la proposta del mediatore europeo, signor Jacob Söderman, di concedere ai cittadini il diritto alla buona condotta amministrativa nell'Unione europea. La Commissione stessa ha approvato l' idea di un codice di buona condotta amministrativa, ma non ha accettato la relativa proposta specifica, limitandosi a fornire una serie di indicazioni complementari per un servizio migliore. Può la Commissione far sapere se tali notizie corrispondono al vero, qual è la ragione di tale sua condotta e come spiega la differenza così sorta fra le affermazioni e i fatti sulla riforma dell' amministrazione comunitaria; se ritiene che l' accaduto sia compatibile con il programma in cinque punti deciso fra il Parlamento europeo e la Commissione, a settembre, e se è in grado di presentare una proposta dettagliata di codice di buona condotta amministrativa al cui riguardo anche il Parlamento possa assumere una posizione? Ha facoltà, a nome della Commissione, il Commissario Patten.  Le notizie riportate dalla stampa cui la onorevole parlamentare si riferisce mi sembrano fuorvianti e imprecise. Nel novembre la Commissione ha approvato in prima lettura un codice di buona condotta amministrativa da inserire nel suo regolamento interno. Attualmente la Commissione sta svolgendo le consultazioni dei rappresentanti del personale su tale documento, un processo che dovrebbe concludersi nelle prossime settimane e al termine del quale la Commissione approverà il codice in seconda lettura. Va osservato che la nuova Commissione ha dato immediatamente seguito alla decisione del mediatore europeo del luglio nella sua indagine di iniziativa propria relativa al codice. La Commissione desidera sottolineare in particolare che nella stesura del codice ha tenuto conto del progetto di raccomandazioni proposte dal mediatore europeo. Il codice sarà un documento che riguarderà esclusivamente le relazioni dell' amministrazione della Commissione con il pubblico. Il codice verrà adottato tramite una decisione giuridicamente vincolante della Commissione che verrà pubblicata nella Gazzetta Ufficiale delle Comunità europee. Il documento è stato redatto tenendo pienamente conto delle disposizioni contenute nel progetto stilato dall' ufficio del mediatore europeo. Ai sensi delle pertinenti disposizioni del Trattato il legislatore responsabile per il proprio regolamento interno è la stessa Commissione. Tuttavia, è implicito che la Commissione rispetta il principio del dialogo politico costante con il Parlamento europeo su tutti gli aspetti della riforma amministrativa.  Signor Presidente, desidero ringraziare il signor Commissario e chiedere ancora una volta quando queste regole entreranno in vigore? Bisogna ricordare che queste sono state elaborate già dal  Le notizie riportate dalla stampa erano fuorvianti. Non credo che ci sia alcuna differenza tra noi e il mediatore. Sulla questione della base giuridica abbiamo chiesto la migliore consulenza possibile e pensiamo di essere in una botte di ferro. Desidero ripetere che gli onorevoli parlamentari, come l' interrogante, che nutrono un particolare interesse per la questione vorranno discuterne. Si tratta di un problema di grande importanza e prendo atto della preoccupazione della onorevole parlamentare.  Ringrazio la Commissione per quella che ritengo una risposta largamente positiva. Per maggiore sicurezza preferirei mi fosse confermato che le proposte di Jacob Söderman non contengono, per quanto concerne la buona amministrazione presso la Commissione, nessun elemento che l'Esecutivo giudichi inaccettabile. Posso dunque ritenere il contenuto di quella proposta verrà adottato in ogni sua parte?  Mi sia consentito leggere quanto è scritto nel mio dossier - e se è scritto lì deve essere vero! "Desidero sottolineare nuovamente che la Commissione ha accolto tutte le raccomandazioni del mediatore contenute nel progetto di raccomandazioni del luglio " Entrambi i documenti, il documento della Commissione e il progetto del mediatore, riguardano in larga misura gli stessi punti. L' unica questione sostanziale ha riguardato semmai la base giuridica. Posso approfondire il dettaglio, se l' onorevole parlamentare lo desidera ma è fuor di dubbio che vi è piena corrispondenza tra noi e il mediatore su questo problema importante.  Saremo lieti di inserire in bibliografia le note del Commissario Patten, che costituiranno un'ulteriore lecture de chevette dei nostri deputati. Poiché l'autore non è presente, l'interrogazione n. decade. Mi scuso con il Commissario Vitorino per questo atto di scortesia parlamentare, che deploro. Ai sensi del Regolamento, lei è esonerato dal compito di rispondere. Le auguro una buona serata. Seconda parte Interrogazioni rivolte al Commissario Nielson, sostituito dal Commissario Patten  Le interrogazioni nn. e della seconda parte del Tempo delle interrogazioni erano rivolte al Commissario Nielson, che oggi non può essere presente perché si trova in Sudafrica. Mi preme evidenziare che il vicepresidente della Commissione, signora Loyola de Palacio, mi ha inviato una sollecita lettera in cui fornisce tutte le spiegazioni del caso e in cui comunica che a rispondere a queste interrogazioni sarà il Commissario Patten. Annuncio l'  interrogazione n. , della onorevole : Oggetto: Integrazione delle pari opportunità nella politica di assistenza allo sviluppo dell?Unione Europea Fin dal , il Consiglio dei Ministri ha definito orientamenti per integrare l' idea delle pari opportunità nella politica di assistenza allo sviluppo dell' Unione Europea. Benché tali orientamenti prevedano che l' insieme del personale che si occupa delle questioni di sviluppo riceva una formazione continua nel campo della parità di opportunità, negli ultimi anni essa è stata impartita solamente ad una cinquantina di funzionari. Nell' ambito della Direzione generale per lo sviluppo, non è stata ancora attivata alcuna formazione obbligatoria sulle pari opportunità. Fare in modo che l' insieme delle attività svolte sia permeato dall' idea delle pari opportunità, presuppone che la politica in materia di sviluppo e le relative strategie ed interventi prendano in considerazione la parità di opportunità tra uomini e donne. Perché ciò sia possibile, gli orientamenti del Consiglio devono essere applicati nella loro interezza. Al personale va impartita un' istruzione obbligatoria sulle tematiche relative alle pari opportunità, essendo inteso che una o due giornate di formazione sulle suddette questioni dovrebbero diventare parte integrante dei corsi preparatori obbligatori della Direzione generale per lo sviluppo riservati ai neoassunti. Ciò premesso, è disposta la Commissione a varare provvedimenti in tal senso?  Innanzi tutto desidero presentare le sentite scuse del mio collega, il Commissario Nielson, ma coloro che si interessano dello sviluppo sanno quanto sia importante la sua missione per cercare di salvare il nostro accordo con il Sudafrica. La Commissione è disponibile a vagliare la possibilità di un corso introduttivo sulle pari opportunità e lo sviluppo nel contesto dei corsi cosiddetti di reclutamento del nuovo personale, cosa che è stata fatta, anche se, lo ammetto, non regolarmente. La formazione del personale distaccato alle delegazioni nelle varie regioni è un' altra questione: la formazione a questo punto sarebbe automatica ma non obbligatoria. E' nostro obiettivo inserire la formazione su queste tematiche nella formazione di base che i nostri funzionari ricevono per la gestione del ciclo di progetto. Nella misura del possibile vorremmo che tale formazione venisse integrata automaticamente nei programmi all' inizio, invece di essere trattata a parte e a posteriori. Il mio parere, in qualità di ex Ministro per lo sviluppo, è che questi stessi argomenti dovrebbero essere oggetto di mainstreaming e dovrebbero essere affrontati nel contesto della formazione e non trasformati in una sorta di optional aggiuntivo.  Certamente considero il problema delle pari opportunità seriamente tanto quanto il mio collega Nielson. Non dovrei continuare a parlare di libri ma ho appena letto un libro di David Landis Barnhill su che cosa rende certi paesi più prosperi e altri meno ed è molto interessante l' importanza che l' autore attribuisce alle questioni relative alle pari opportunità nella prosperità economica e nella stabilità politica delle società nel corso dei millenni. In secondo luogo, a mio avviso, la formazione di cui parliamo, pur non dovendo essere obbligatoria - dopo tutto alla Commissione non esiste obbligo di formazione in alcun campo - dovrebbe essere fondamentale. E perciò spero che tutti si accertino di avere una formazione adeguata in materia di pari opportunità, intendo tutti e a qualunque grado di anzianità. Non si tratta di un tipo di formazione che i funzionari di grado più elevato dovrebbero ritenere appropriato ai funzionari loro sottoposti, o da cui pensino di essere esclusi in virtù del loro grado e della loro anzianità. Terzo, uno degli approcci migliori è integrare le pari opportunità come tematica importante e orizzontale nei corsi più popolari per funzionari dello sviluppo e soprattutto nei corsi per la gestione del ciclo di progetto che è la chiave per la buona gestione dei progetti in loco. Quindi nutro grande simpatia per quanto ha affermato la onorevole parlamentare. Spero che la strada che abbiamo scelto dimostri sia senso pratico sia l' imperativo di attribuire a questo aspetto l' importanza che merita.  Annuncio l'  interrogazione n. , dell'onorevole : Oggetto: Aiuto all'Asia centrale Quale aiuto allo sviluppo e quale aiuto umanitario la Commissione fornisce agli Stati dell'Asia centrale? Come giudica i risultati di tale assistenza?  Interrogazioni rivolte al Commissario Diamantopoulou Dal la Comunità fornisce aiuti finanziari cospicui ai Nuovi Stati indipendenti, inclusi i paesi dell' Asia centrale. La maggioranza degli aiuti dell' Unione europea sono stati forniti a titolo del programma TACIS. Nel - il Kirghizistan, il Kazakihstan, l' Uzbekistan e il Turkmenistan hanno ricevuto assistenza tecnica pari milioni di euro. Tale assistenza ha prodotto effetti benefici in tutti i settori, in particolare nell' agricoltura, nello sviluppo delle infrastrutture, nell' economia privata e nel rafforzamento delle istituzioni. Per motivi legati alla sicurezza il Tagikistan non ha potuto approfittare appieno di TACIS, ma nel - è stato realizzato un programma di riabilitazione per , milioni di euro. Oltre ai programmi nazionali, l' Unione europea ha finanziato importanti azioni regionali nei settori dell' energia, dei trasporti e dell' ambiente. I programmi di sicurezza alimentare in Asia centrale sono cominciati nel , dopo due anni in cui l' Unione europea ha fornito aiuti alimentari in natura. Tali programmi sono andati a vantaggio del Kirghizistan, e più limitatamente del Tagikistan. I finanziamenti a beneficio dei programmi delle ONG in Tagikistan nel - ammontavano a , milioni di euro e a milioni di euro per il Kirghizistan nello stesso periodo. Dal ECHO, l' Ufficio umanitario della Comunità europea, sotto l' egida della Commissione, ha partecipato attivamente agli aiuti a favore dei gruppi e dei settori più vulnerabili del Tagikistan e del Kirghizistan. Nel - il Kirghizistan ha ricevuto un contributo di , milioni di euro e il Tagikistan oltre milioni di euro, essenzialmente per derrate alimentari, forniture mediche, acqua e impianti igienici. Dalle valutazioni e dai controlli svolti frequentemente si evince che l' assistenza dell' Unione sta contribuendo alla stabilità di questi paesi e quindi al processo di pacificazione.   Al Vertice di Istanbul, alcune settimane or sono, siamo riusciti a incontrare e a discutere con alcune Repubbliche dell' Asia centrale. Sono molto ansioso di rafforzare le nostre relazioni con tali paesi. Se lo desidera posso far avere all' onorevole parlamentare una ripartizione dettagliata dello stato di avanzamento del negoziato sugli accordi di partenariato e cooperazione con ciascuna delle Repubbliche dell' Asia centrale. Credo che non si possa fare altro che sperare che la sua previsione per il futuro sia pessimistica, ma non ho dubbi che abbia ragione a porre in rilievo l' importanza strategica dell' Asia centrale. In passato ho sentito l' onorevole parlamentare intervenire sul Caucaso. A giusto titolo egli sostiene che un' Unione che parla di previsione dei conflitti deve anche considerare cosa può fare in queste regioni per garantire che non scoppi in futuro un conflitto del tipo che ha causato tanta distruzione nei Balcani e che ci è costato molto di più di quanto avremmo potuto investire in modi diversi, se avessimo adottato misure preventive, se queste fossero state possibili. Pertanto le osservazioni dell' onorevole parlamentare sull' importanza strategica di queste regioni sono estremamente pertinenti. Stiamo partecipando a programmi nella regione che hanno un certo impatto ecologico. I nostri programmi alimentare riguardano direttamente le riforme strutturali dell' agricoltura e la riduzione della povertà. A loro volta tali programmi sono intesi a rafforzare il ruolo dell' agricoltura in queste società al di là di un semplice saccheggio del suolo. Sussiste un aspetto ecologico cui dobbiamo continuare ad attribuire priorità.  Prendiamo atto del fatto che persino l'autore dell'interrogazione abbia applaudito la risposta del Commissario. Non si tratta di un evento abituale. Inoltre, il Commissario in questo caso non ha fornito indicazioni bibliografiche. Grazie, Commissario Patten, per i suoi interventi di oggi.  Annuncio l'  interrogazione n. , dell'onorevole : Oggetto: Piano di azione greco per l'occupazione Stanti i risultati della valutazione dei piani di azione per l'occupazione, Grecia e Italia sono il principale bersaglio delle osservazioni della Commissione per la loro incoerenza quanto all'applicazione delle misure e delle politiche di sostegno all'occupazione. La relazione riferisce che in Grecia ed in Italia non sono ancora stati raggiunti gli obiettivi relativi al miglioramento dell' occupabilità" e che è incerto se le politiche che verranno attuate permetteranno di ottemperare alle direttive concernenti la prevenzione e la lotta contro la disoccupazione di lunga durata. Per quanto riguarda la Grecia, si afferma inoltre che non è previsto alcun piano per adottare a breve e lungo termine misure volte a ridurre gli oneri fiscali e assicurativi del lavoro e per utilizzare adeguatamente i fondi del FSE destinati ad appoggiare le politiche a favore dell'occupazione come pure che non esistono dati concreti sull'occupazione. Può la Commissione far sapere se il governo greco ha assunto impegni specifici sul modo di affrontare il problema dell'occupazione dei giovani e dei disoccupati di lunga durata e, in caso affermativo, quali sono e se ha instaurato e applicato un sistema adeguato di rilevazione, registrazione e controllo dell'oscillazione della disoccupazione? Può darsi, a suo giudizio, che la maggior parte delle misure si limiti ancora al conteggio dei disoccupati?  Per rispondere all'interrogazione dell'onorevole Papayannakis, nel pacchetto di provvedimenti per l'occupazione del la Commissione rivolgeva alcune raccomandazioni all'attenzione della Grecia, onde consentire al paese di migliorare la resa delle sue politiche a sostegno dell'occupazione. Le principali di tali raccomandazioni riguardano l'impegno per la riforma dei servizi pubblici, un settore problematico; riguardano inoltre la riqualificazione del sistema di compilazione delle statistiche di monitoraggio e l'applicazione di politiche di prevenzione in ossequio alle linee direttrici e contenute nel pacchetto di provvedimenti per l'occupazione. Va detto che il governo ellenico, nel quadro della sua politica di lotta alla disoccupazione, ha previsto per il due programmi precisi: "sì alla vita professionale" e "di nuovo al lavoro". Per questi programmi non sono ancora disponibili i risultati definitivi, che ci consentiranno di appurare se gli obiettivi quantitativi siano stati raggiunti o meno. Il governo ellenico riconosce oggi il problema insorto in relazione all'impossibilità di registrare i flussi di entrata e di uscita delle risorse umane dal mercato del lavoro e, pertanto, si è impegnato anzitutto a riorganizzare i servizi pubblici di collocamento del paese; in secondo luogo, a istituire efficaci centri per la promozione dell'occupazione - si tratta di un programma già iniziato, ma non ancora ultimato -; in terzo luogo, a introdurre un sistema di tessere magnetiche per l'occupazione, nonché l'uso di adeguati sistemi elettronici per assicurare il monitoraggio di tutte queste politiche. Nel nuovo programma presentato per il periodo -, finanziato dal Fondo sociale europeo, le risorse utilizzate e le politiche attuate dovranno essere finalizzate, con il sostegno della Commissione, al conseguimento degli obiettivi che ho citato. La Commissione seguirà attentamente l'operato del governo ellenico per il rispetto degli impegni che esso si è assunto.  ringrazio il Commissario per la sua risposta. Tuttavia, signora Diamantopoulou, la situazione in cui ci troviamo è la seguente. Abbiamo il secondo tasso di disoccupazione più elevato d'Europa, ossia l', percento - in passato non era così alto -, abbiamo il più elevato tasso di incremento del numero dei senza lavoro, siamo il paese che spende meno per i disoccupati, ossia meno dell' percento del PIL mentre gli altri paesi spendono fra il e il percento , e non è affatto chiaro in che modo siano stati impiegati gli stanziamenti del Fondo sociale erogati, fra le altre cose, anche per la lotta alla disoccupazione. Lei mi dice che la Commissione ha formulato determinate raccomandazioni. Ne prendo atto, e me ne rallegro: speriamo che le raccomandazioni vengano rispettate! Da tempo, però, mi pongo un interrogativo: e le politiche adottate in precedenza? Alcuni hanno trovato lavoro? E se sì, quanti? Almeno l'anno scorso e due anni fa, se non può fornirci i dati per quest'anno. E della formazione, che ne è stato? I famosi centri di formazione servono a dare lavoro ai formatori o al personale in formazione? Abbiamo cifre a disposizione? Abbiamo, insomma, la possibilità di controllare almeno in parte l'andamento di questa politica del governo ellenico?  Onorevole Papayannakis, posso risponderle che il governo greco a questo punto dovrà davvero intensificare il proprio impegno per la gestione informatizzata dei dati statistici e per la creazione di strutture che consentano ai programmi attuati di tradursi in risultati quantitativi, come lei dice, e che consentano un vero monitoraggio in base al quale orientare successivamente le politiche. La Grecia ha registrato un aumento del tasso di disoccupazione e, a quanto vedo da questi dati, un aumento della produttività. Quello che la Commissione può fare riguarda gli orientamenti in questione. Come lei sa, le linee direttrici in base ai quali ogni paese viene giudicato sono e riguardano, fra l'altro, l'accesso alla formazione, la sua ripartizione numerica fra uomini e donne, gli interventi specifici per i disoccupati di lunga durata. Su tutti questi orientamenti, la Commissione si sforzerà di quantificare i dati e di disporre di cifre esatte, e ciò in base alla realizzazione del nuovo quadro comunitario per il -  Annuncio l'  interrogazione n. , dell'onorevole : Oggetto: Il programma danese di prepensionamento E' in grado la Commissione di far sapere se il programma danese di prepensionamento è stato approvato completamente o se sussistono ancora divergenze fra la Danimarca e la Commissione, per quanto riguarda altri settori sociali?  Il sistema di pensionamento danese, l'Efterløn, consente unicamente il pensionamento di quanti risiedono in Danimarca e di quanti hanno portato a termine i periodi di lavoro richiesti in questo paese. Alcuni lavoratori hanno presentato un reclamo alla Commissione europea, denunciando di vedersi negati i propri diritti pensionistici. Le autorità danesi non si ritengono obbligate, in virtù della legislazione comunitaria, a corrispondere questa indennità di prepensionamento ai lavoratori che non soddisfino i requisiti posti dall'ordinamento danese. Va ricordato che il regolamento in vigore sui sistemi di sicurezza sociale non entra, per il momento, nel merito della questione del prepensionamento; la Commissione ha proposto alcune modifiche a tale regolamento, ma queste ultime sono ancora all'esame del Consiglio. A tutt'oggi non esiste una giurisprudenza della Corte di giustizia in materia di Efterløn, ma si potrebbe sostenere con fondatezza che i requisiti in fatto di residenza risultino incompatibili con le clausole generali attualmente in vigore per impedire discriminazioni in base alla nazionalità. I servizi della Commissione europea hanno avviato un processo di consultazioni con il governo danese, in modo da individuare una base comune di dialogo e di analisi del problema. In tale ambito, l'ultimo incontro si è tenuto nel mese di novembre del e siamo ora in attesa delle proposte definitive dei nostri servizi in ordine all'apertura o meno di una procedura di infrazione a carico della Danimarca.  Ho notato che la signora Commissario non ha risposto direttamente alla domanda se il regime danese di prepensionamento è approvato nella sua interezza dalla Commissione, ma implicitamente si è capito che la risposta è negativa. Vorrei chiedere alla signora Commissario di confermare espressamente che la Commissione non approva tale regime. In termini per nulla sottintesi la signora Commissario ha ventilato che la Commissione sta riflettendo seriamente sulla possibilità di adire la Corte di giustizia di Lussemburgo, proprio sulla base della discriminazione di fatto nei confronti di lavoratori non danesi che non possono ottemperare ai requisiti in quanto non erano lavoratori dipendenti nel periodo prescritto dal sistema danese. Vorrei chiedere alla signora Commissario se può indicare a grandi linee un orizzonte temporale, poiché la questione necessita di un chiarimento nel contesto del dibattito danese sulle politiche sociali. Sarei grato alla signora Commissario se potesse approfondire questo aspetto.  Onorevole deputato, quello che mi preme evidenziare è che, tanto in Danimarca quanto in numerosi altri paesi, sussistono difficoltà nell'interpretazione delle direttive e nel loro recepimento dell'ordinamento interno. Siamo ora in presenza di un caso del genere, per il quale è in corso un dialogo fra le autorità danesi e la Commissione, affinché la questione possa essere risolta nel miglior modo possibile e a tutto vantaggio dei lavoratori in possesso dei requisiti e, in base al regime in vigore, aventi diritto a questa forma di pensionamento.  Un breve intervento per riallacciarmi a quest' ultimo punto. Invito la Commissione a chiarire senza ombra di dubbio che le obiezioni della Commissione non inficiano in alcun modo i diritti dei cittadini danesi di beneficiare di tale regime, ma che la Commissione semplicemente nutre una preoccupazione, legittima ai sensi del diritto comunitario, nel senso di garantire che il regime si applichi a tutti i cittadini comunitari che ne hanno i requisiti.  Ritengo che la risposta possa essere chiara e concisa. Naturalmente è come lei dice. Non esiste alcuna difficoltà riguardo ai cittadini danesi, il problema non riguarda loro. Il problema riguarda danesi, o cittadini di altri Stati, residenti al di fuori del territorio della Danimarca.  Annuncio l'  interrogazione n. , dell'onorevole : Oggetto: Direttiva sull'orario di lavoro Può la Commissione far sapere quali misure intende adottare per assicurare un livello di protezione, equivalente a quello fornito dalla direttiva del sull'orario di lavoro, ai medici ospedalieri in formazione che sono esclusi da tale direttiva e dalla relativa proposta di modifica del Consiglio -C-/-/)?  Esiste una proposta di direttiva volta a modificare la direttiva per quanto attiene all'orario di lavoro dei medici ospedalieri in formazione. Il contenuto della proposta riguarda l'orario di lavoro settimanale dei medici, mediamente pari a ore, con la possibilità di negoziarne il prolungamento a ore. A tale proposito esiste accordo fra il Consiglio, la Commissione e il Parlamento a proposito dei contenuti, mentre v'è dissenso fra le tre istituzioni per quanto riguarda il periodo di transizione necessario per dare attuazione alla direttiva. La proposta del Parlamento ipotizza un termine di anni, quella della Commissione di e, infine, la proposta del Consiglio propugna un periodo di transizione di anni. Questa proposta è tuttora oggetto di discussioni fra Consiglio e Parlamento secondo la procedura della codecisione. Nonostante questo dissenso, va sottolineato che vi è invece accordo fra le tre Istituzioni in ordine ai contenuti e che viene profuso ogni sforzo affinché un tema tanto importante e delicato, che coinvolge un numero eccezionalmente vasto di medici in servizio in tutta Europa, possa ricevere una soluzione comune.  Annuncio l'  interrogazione n. , della onorevole : Oggetto: Misure per realizzare la parità tra uomini e donne Uno dei gruppo di Commissari comunicato dal Presidente Prodi ha quale obiettivo la promozione delle misure per realizzare la parità tra uomini e donne . Quali sono i Commissari che formano il gruppo? Quante volte si è riunito finora? Quali sono le misure concrete che sono state discusse?  L'interrogazione verte su temi distinti. Riguarda il comitato specifico istituito dalla Commissione in materia di pari opportunità. I Commissari che ne sono membri sono il Presidente Prodi, il Vicepresidente Kinnock, la signora Commissario Reading e io stessa. Le sessioni di tale comitato sono pubbliche e la prima di queste si è svolta in data gennaio In essa sono stati affrontati tre argomenti di rilievo: la prima discussione tenuta in merito al quinto programma per le donne, in cui ho avuto modo di illustrarne una prima analisi; la relazione del Commissario Busquin sulla ricerca e la partecipazione delle donne al mondo della ricerca e delle scienze; e infine l'intervento con cui il Commissario Kinnock ha informato la Commissione dell'impegno volto a garantire che venga presa nella debita considerazione la dimensione della parità fra i due sessi nel generale processo di riforma ora in atto in seno alla Comunità.  Grazie per la sua risposta, signora Commissario. Devo tuttavia lamentare il fatto che quel gruppo di lavoro abbia tardato tanto a riunirsi, nonostante la grande importanza del tema ci avesse spinti a confidare che la nuova Commissione, sin dall'inizio, si sarebbe posta al lavoro in ogni ambito utile per il conseguimento di una maggiore parità fra uomini e donne. Spero che in futuro la situazione possa cambiare e che le riunioni di questo gruppo di lavoro siano più frequenti, perché sono davvero numerosi i temi tali da richiedere un intervento della Commissione, in modo da agevolare e velocizzare l'attuazione, nel minor tempo possibile, di provvedimenti che garantiscano una maggiore parità fra i due sessi.  Onorevole deputata, la sua era un'esortazione più che un quesito. Comunque, se il Commissario vuole ugualmente delucidarci, o esporci le sue buone intenzioni...  Annuncio l'  interrogazione n. , dell'onorevole : Oggetto: Iniziativa comunitaria EQUAL La Commissione ha adottato il l'iniziativa comunitaria EQUAL volta a favorire la cooperazione transfrontaliera al fine di reperire e sviluppare nuovi mezzi di lotta alla discriminazione e alla diseguaglianza sul mercato del lavoro, soprattutto per quanto riguarda i richiedenti asilo. In tale contesto, ogni Stato membro presenterà proposte mediante un programma comunitario di iniziativa valido per il suo territorio. In base a quali criteri la Commissione accetterà o rifiuterà i suddetti programmi degli Stati membri? Quale organo della Comunità controllerà il finanziamento del comitato direttivo, come pure del comitato di vigilanza, nonchè la corretta e fedele attuazione del programma? Considerato che l'aiuto del Fondo sociale europeo per il periodo - ammonterà a , miliardi di euro e che l'iniziativa EQUAL è basata su un finanziamento comune con gli Stati membri, quale sarà la quota di partecipazione della Grecia?  L'iniziativa EQUAL non è limitata ad alcune categorie di soggetti soltanto. E' un'iniziativa volta ad affrontare il problema delle discriminazioni in ambito professionale. La decisione di varare tale iniziativa è stata presa a Berlino e, in quella sede, si è inoltre deciso che l'iniziativa avrebbe preso in considerazione, ai fini delle azioni che prevede, anche le categorie professionali riscontrate fra i richiedenti asilo. Tengo a segnalarlo fra gli elementi salienti dell'iniziativa EQUAL. Il programma approntato da ciascuno Stato membro nel quadro di questa iniziativa comunitaria deve risultare in linea con i regolamenti del caso, che coincidono con il regolamento sul Fondo sociale europeo; in altre parole, EQUAL è disciplinata dal regolamento sul Fondo sociale europeo. L'iniziativa è stata sottoposta all'attenzione del Parlamento e noi attendiamo ora, entro il mese prossimo, il parere del Parlamento. Devo sottolineare che l'iniziativa EQUAL fa riscontro a esigenze e programmi di carattere nazionale, definiti nell'ambito della strategia concordata a livello europeo. Sono quindi gli Stati membri, i governi nazionali, i primi responsabili tanto dell'istituzione di organi comuni, quanto della presentazione delle proposte, quanto della selezione di coloro che avranno l'incarico di eseguire i programmi, ma anche dell'esecuzione dei relativi controlli. In seno alla Commissione europea esiste una Direzione generale per l'occupazione, competente per l'attuazione dell'iniziativa, mentre naturalmente il controllo finanziario viene esercitato dalla Direzione generale del controllo finanziario, nonché dall'Ufficio europeo per la lotta antifrode e dalla Corte dei conti. L'ultimo quesito riguarda l'importo stanziato. Per la Grecia sono stati stanziati milioni di ECU, con quota di partecipazione finanziaria obbligatoria fissata all' percento, mentre per le aree insulari, e in particolare per le isole ultraperiferiche, la quota di finanziamento a carico dell'iniziativa comunitaria è pari all' percento, con un contributo proprio fissato pertanto al percento.  Signor Presidente, gli orientamenti di fondo dell'iniziativa comunitaria EQUAL , e in particolare le quattro azioni previste, rischiano di tradursi a mio avviso in una struttura burocratica estremamente complessa e paradossalmente priva di trasparenza. Per esempio, ci si domanda con quali metodi si potrà dimostrare che un'azione congiunta di sviluppo sia improntata a spirito di collaborazione e sia sufficientemente rappresentativa, come prescritto dall'azione di cui al paragrafo delle linee direttrici. D'altro canto, l'obbligo della cooperazione fra più Stati e i complessi requisiti in materia di progettazione e realizzazione di un'azione congiunta di sviluppo rinviano inevitabilmente a strutture grandi, perché soltanto queste hanno la capacità di soddisfare requisiti del genere. Questo, tuttavia, è in contraddizione con le intenzioni dichiarate negli obiettivi generali quando si parla di decentramento dei programmi d'azione, decentramento che dovrebbe addirittura spingersi sino agli enti locali e alle aree rurali. Inoltre, viene resa del tutto simbolica, quando non materialmente impossibile, la partecipazione dei soggetti veramente bisognosi, quali i richiedenti asilo, gli immigrati e altri ancora. Insomma, tenuto conto dell'importo totale, relativamente ridotto - , miliardi di euro per paesi, e con obiettivi tanto ambiziosi - temo che l'unica cosa che riusciremo a dimostrare è che la disoccupazione costituisce un problema grave.  In primo luogo, dal momento che ci troviamo ancora in fase di trattazione parlamentare, direi che ci aiutereste veramente se ci presentaste delle proposte precise che noi potremmo prendere in esame. In secondo luogo, devo dire che l'iniziativa EQUAL non ha per obiettivo la riduzione del tasso di disoccupazione, problema che essa non è in grado di affrontare, né il sostegno dell'occupazione. A tale scopo esiste invece una strategia europea per l'occupazione, esiste un Fondo sociale europeo, dotato di grandi mezzi e di ingenti risorse, specie per paesi come la Grecia. L'iniziativa EQUAL risponde invece a una missione ben precisa: incoraggiare e promuovere, anche con la creazione di enti e la produzione di studi e di dati statistici, il sostegno alle categorie di popolazione sottoposte a forme di discriminazione. Ciò che noi chiediamo è pertanto la collaborazione fra associazioni ed enti locali di più paesi in modo da assicurare uno scambio di esperienze, ed è precisamente questo il principale obiettivo perseguito, in modo da garantire che le esperienze circolino fra i vari paesi e che possano essere riprodotte. E' questa la logica che ha presieduto all'ideazione dell'iniziativa EQUAL e la dotazione finanziaria è funzionale a tale logica: il nostro obiettivo è garantire il coinvolgimento del massimo numero possibile di enti preposti allo sviluppo, organizzazioni non governative, enti locali, in modo da assicurare che l'iniziativa giunga il più vicino possibile al cittadino.  Annuncio l'  interrogazione n. , dell'onorevole : Oggetto: Articolo del TUE e occupazione Il progetto di direttiva della Commissione che stabilisce un quadro generale per il trattamento paritario nell=occupazione prevede una deroga per le organizzazioni religiose . Può la Commissione comunicare al Parlamento quali sono le circostanze e quali i gruppi che possono essere interessati da tale deroga ai sensi dell=articolo del TUE?  Un mese fa, la Commissione ha presentato una proposta tesa a far fronte alla questione delle pari opportunità in rapporto all'occupazione, in ossequio al disposto del Trattato in materia di esecuzione dell'articolo Il divieto di discriminazione rappresenta la regola nel pacchetto di direttive e programmi che abbiamo presentato. Tuttavia, su proposta della Commissione e dopo circa due anni di consultazioni con le parti sociali, con gli Stati membri, con il Parlamento europeo, sono state introdotte alcune eccezioni. Eccezioni che riguardano le professioni che debbono essere esercitate da persone con una particolare qualifica professionale. Per essere più chiara, posso fare un esempio concreto. In una scuola religiosa, è logico chiedere che venga fatta un'eccezione alla regola affinché l'insegnante sia della medesima fede religiosa che quella scuola è chiamata a servire. E' questa la forma assunta dalle eccezioni alla regola. E' chiaro che non si tratta di una deroga generale: queste di differenze di trattamento, tali da permettere agli Stati membri di varare disposizioni specifiche, sono giustificate unicamente quando si riferiscono a questa precisa specializzazione professionale.  Ribadisco che questa deroga non si configura per alcuna ragione come una negazione del diritto al lavoro. Né per la ragione che lei menziona, quella dell'orientamento sessuale, né in base alla nazionalità o ad altro. Garantisce la possibilità di scelta solo e unicamente ove occorrano requisiti particolare che abbiano un rapporto diretto con l'attività da svolgere. Nell'esempio che lei menziona, è logico che in una scuola cattolica l'insegnante sia cattolico. Ed è l'unica forma di deroga che può essere ammessa.  Annuncio l'  interrogazione n. , della onorevole : Oggetto: Promozione dell'occupazione per le donne in regioni particolarmente svantaggiate In alcune regioni particolarmente svantaggiate le donne provano enorme difficoltà a trovare un posto di lavoro, spesso non hanno a loro disposizione un capitale economico minimo, una tradizione imprenditoriale o di cooperativa né possibilità di ricevere una formazione e vivono in zone rurali in cui la soglia di povertà raggiunge l'% della popolazione. Alla luce di tutto ciò, può la Commissione dire quali azioni o misure ha previsto affinchè queste donne possano superare le barriere sociali del loro ambiente? Intende essa proporre politiche particolari adeguate a tali situazioni limite, però reali? Queste donne saranno nuovamente lasciate ai margini delle nuove politiche dell'occupazione?  Per le regioni svantaggiate dell'Europa esiste incontestabilmente una politica della coesione, per la quale sono previste una cooperazione e azioni congiunte fra Fondi strutturali, Fondo sociale e Fondo agricolo. Va precisato che le risorse a disposizione per le aree in difficoltà equivalgono a un terzo del bilancio complessivo. Queste politiche regionali, che naturalmente vengono attuate in ogni Stato membro secondo linee direttrici concordate a livello europeo - in altre parole, ogni Stato membro è responsabile dell'attuazione del programma in oggetto -, rispondono all'obiettivo di incrementare le opportunità di lavoro tanto per le donne, quanto per gli uomini. Va precisato che il percento dei finanziamenti per il periodo compreso fra il e il , pari a miliardi di euro, verrà stanziato per le regioni europee più sfavorite. Passando ora, in particolare, alla questione dell'accesso delle donne alle opportunità di lavoro offerte, va detto anzitutto che nel Fondo sociale esiste un intero pilastro, la cui attuazione spetta agli Stati membri, relativo alle pari opportunità: si tratta in altre parole di politiche specifiche, relative alle donne, per le quali debbono essere impiegate le risorse del Fondo sociale. In secondo luogo, nell'iniziativa LEADER ora allo studio, viene data particolare priorità alle strategie di sviluppo intese a sostenere in particolare le donne nella piccola impresa del settore agricolo e nell'agriturismo, allo scopo di aumentare la presenza professionale della donna nelle regioni rurali.  Grazie, signora Commissario, per avermi dato una risposta onesta, rigorosa e che apprezzo nel merito. Le assicuro, tuttavia, che con i mezzi oggi a disposizione - ai quali lei ha alluso - non si riesce a giungere in queste regioni pesantemente sfavorite. Questo perché si tratta di zone in cui le carenze si sovrappongono, tanto da renderle raffrontabili alle aree con le quali abbiamo instaurato una cooperazione allo sviluppo, aree nelle quali manca quasi tutto. Le domando pertanto se non potrebbe prendere in considerazione la possibilità di applicare alcune delle politiche di microcredito, che nella cooperazione allo sviluppo hanno dato buoni risultati, anche a queste donne delle regioni più sfavorite, contro le quali tutto pare congiurare. Conosco bene i programmi cui lei allude e le posso assicurare che non giungono laddove sarebbe più necessario. Con queste previsioni in materia di politiche strutturali - che ben conosco -, con le previsioni fatte in ambito LEADER e in materia di sviluppo rurale non siamo in grado di incentivare come occorrerebbe l'occupazione femminile nelle aree più sfavorite. Le chiedo pertanto di studiare l'ipotesi di varare una politica di microcredito.  Vedo che la signora Commissario annuisce e che prende buona nota dell'intervento della onorevole Izquierdo Rojo. Annuncio l'  interrogazione n. , dell'onorevole : Oggetto: Intenzioni della Commissione in ordine alla presentazione di un nuovo piano d'azione sociale Considerata la rilevanza di una sollecita presentazione, da parte della Commissione, di un nuovo piano d'azione sociale comprensivo di uno scadenzario relativo sia all'attività legislativa in materia di protezione sociale sia ad un accordo quadro in materia di dialogo sociale, potrebbe la Commissione esporre le sue concrete intenzioni in ordine alla presentazione di un nuovo piano di azione sociale?  Si prevede che il nuovo piano d'azione sociale della Commissione per il prossimo quinquennio possa essere pronto per la fine dell'estate del Per ultimare tale piano e poterlo presentare, va anzitutto concluso il processo di consultazione del Parlamento europeo, delle parti sociali e delle organizzazioni non governative. Si tratta di un processo di colloqui che parte ora, ma che dovrà tener conto dell'esito di Lisbona. Al Consiglio europeo di Lisbona si tenterà un nuovo approccio al problema dell'esclusione sociale e ai rapporti fra questo fenomeno e la società dell'informazione, la politica economica e le riforme. L'esito di Lisbona sarà dunque di vitale importanza ai fini della veste definitiva assunta dal piano d'azione sociale della Commissione. Ho già avuto modo di far rilevare a questa Assemblea che in Aprile si terrà un incontro congiunto fra Parlamento e Commissione, dopo il vertice di Lisbona, in modo da discutere ogni dettaglio della stesura definitiva del programma sociale per il -  E' chiaro che il prossimo piano d'azione sociale dovrà tener conto dell'evoluzione in settori quali le tecnologie dell'informazione, e presentarsi come un programma moderno e al passo con i tempi. Tuttavia, può lei confermare l'oggetto della mia interrogazione, ossia che il programma verrà concepito in termini tali da contemplare un calendario preciso per i vari interventi legislativi in ambito sociale programmati dalla Commissione, nonché per le iniziative previste dalla Commissione in materia di dialogo sociale fra i soggetti del mercato del lavoro? Reputiamo necessario sapere quali alternative concrete la Commissione intenda proporre nell'immediato, e di quali accordi intenda farsi promotrice.  Posso dichiararmi del tutto d'accordo con lei, anzitutto sul fatto che si terrà conto della società dell'informazione - come io stessa ho ricordato. L'esclusione sociale, il programma per le donne, il nostro impegno in materia di protezione sociale: tutto ciò va ormai visto alla luce della nuova realtà rappresentata dalla società dell'informazione. In secondo luogo, è chiaro che per le nostre iniziative esisteranno precisi calendari di attuazione e un sistematico monitoraggio. Ciò su cui non posso invece impegnarmi è il suo riferimento a proposito dell'opera legislativa in materia di previdenza sociale, ambito che come lei sa non è incluso nel disposto del Trattato, i cui articoli non forniscono una base giuridica al riguardo.  Poiché l'autore non è presente, l'interrogazione n. decade. Annuncio l'  Il novembre , la Commissione europea ha approvato un pacchetto di provvedimenti di contrasto delle discriminazioni. Per quanto concerne questo pacchetto in particolare e i problemi dei disabili, esiste una direttiva che si concentra sulla lotta alle discriminazioni, con particolare riferimento al mondo del lavoro. La Commissione ritiene che tale iniziativa di lotta alle discriminazioni contribuirà a elevare il più possibile il tasso di occupazione dei disabili e, in ultima analisi, a promuovere la libera circolazione delle persone. Riveste naturalmente la massima importanza l'accesso dei portatori di handicap ai mezzi di trasporto, ai servizi e agli impianti di ogni genere, in modo da garantire anche ai disabili un'effettiva libera circolazione. La Commissione europea ha approvato una proposta di direttiva sulle disposizioni specifiche per autobus, pullman e altri veicoli, in modo da garantire l'accesso a bordo dei medesimi a quanti hanno problemi di mobilità, per esempio a chi si sposta in carrozzella. Va inoltre aggiunto che il giugno il Consiglio ha approvato una raccomandazione per il varo di un contrassegno europeo di parcheggio per i disabili: con una tessera comune, valevole in tutti gli Stati membri, si intende agevolarne gli spostamenti, consentendo loro di usufruire di tutti i parcheggi riservati esistenti in Europa.  Ringrazio la signora Commissario per la risposta. La mia interrogazione riguarda anzitutto la possibilità per i disabili di spostarsi attraverso le frontiere europee. Viaggiare da Göteborg a una qualunque altra destinazione in Europa, per motivi di studio o turismo, può rivelarsi estremamente costoso per chi è costretto su una sedia a rotelle e magari necessita di un accompagnatore o di un assistente per poter far fronte alla situazione. Sono grata alla Commissione per aver adottato un piano d'azione. Tuttavia, per consentire materialmente a quanti sono affetti da handicap fisico di spostarsi attraverso le frontiere, è indispensabile che vi siano le risorse economiche e le strutture adeguate. Sarebbe interessante ascoltare dalla Commissione se sia disposta a stanziare fondi per i portatori di handicap fisico, in modo da consentir loro di viaggiare, e non soltanto fino a dove riescono a spingersi con la loro sedia a rotelle.  Ho menzionato la direttiva proposta dalla Commissione sulle caratteristiche tecniche obbligatorie per i mezzi di trasporto pubblico al fine di consentirne l'uso da parte di portatori di handicap. Non si tratta di un atto promosso dal Consiglio e si trova ancora in fase di consultazione. Credo che a livello europeo sia possibile assumere una decisione di tale importanza strategica. Ritengo invece estremamente difficile concentrarsi su programmi di aiuti per gli spostamenti dei singoli. Ciò può avvenire nel quadro dei programmi esistenti nel campo dell'istruzione specificamente destinati alle donne o ai giovani e nel quadro dei programmi di scambi; in alternativa, si tratta di una materia di competenza di politiche nazionali.  Annuncio l'  interrogazione n. , dell'onorevole : Oggetto: Attuazione della direttiva //CE relativa al distacco dei lavoratori La Danimarca non ha ancora proceduto all' attuazione della direttiva sul distacco dei lavoratori, malgrado la scadenza del termine previsto. La proposta di legge presentata al Parlamento danese non comporta alcuna disposizione che disciplini i diritti dei lavoratori dipendenti derivanti dai contratti collettivi. In virtù dell' articolo , paragrafo della direttiva, le condizioni di lavoro devono essere conformi ai "contratti collettivi conclusi dalle organizzazioni delle parti sociali più rappresentative sul piano nazionale e che sono applicati in tutto il territorio nazionale" . Tuttavia l' applicazione di un contratto in tal senso, vale a dire al di fuori del suo campo individuale, non può essere imposta alle parti sociali senza base giuridica. Di conseguenza, si presentano due possibilità: la direttiva non può essere applicata in Danimarca o essa obbliga tale paese a prevedere dei contratti d' applicazione generale. Può la Commissione confermare che la direttiva sul distacco dei lavoratori non può essere applicata in Danimarca per quanto riguarda contratti collettivi di applicazione generale nella misura in cui tali contratti non esistono nel diritto danese e, in caso negativo, può la Commissione indicare come la direttiva dev' essere attuata in tale punto?  La direttiva dell'Unione europea sul distacco dei lavoratori dispone che le norme obbligatorie relative a termini e condizioni di impiego in vigore nel paese d'accoglienza debbano valere anche per i lavoratori che si trovino distaccati sul suo territorio. Gli atti di legge ammessi dalla direttiva sono soltanto due: o la legislazione del paese di accoglienza, o i contratti collettivi di applicazione generale per una determinata categoria. Poiché la Danimarca non dispone di un sistema di contratti collettivi di applicazione generale, nella propria legislazione di recepimento essa dovrà sancire che, oltre a quanto disposto dal proprio diritto del lavoro, gli orari previsti dai contratti collettivi di applicazione generale conclusi dalle organizzazioni più rappresentative debbano valere anche per i lavoratori distaccati. In altre parole, la Danimarca ha due alternative: o varare una legislazione in materia, oppure, sempre per via legislativa, selezionare un contratto collettivo da attivare sul piano legale. E' attualmente in corso un dialogo fra la Commissione e la Danimarca e ci si attende che il paese comunichi il recepimento di questa direttiva nel proprio ordinamento nazionale. Il termine concessole per rispondere ai quesiti della Commissione è scaduto il dicembre Non avendo ancora ricevuto risposta, restiamo in attesa di verificare quali saranno i prossimi passi.  La ringrazio per la chiarezza della sua risposta che - se è stata ben tradotta - intendeva dire che la direttiva sul distacco dei lavoratori comporta un obbligo per lo Stato danese di introdurre un regime di contratti collettivi di applicazione generale. La risposta è molto chiara, ma mi sia consentito far osservare che tale risposta pone le organizzazioni danesi, il governo danese e il parlamento danese in una situazione politica molto difficile, poiché, come è noto, esiste una serie di problemi di natura sostanziale che attengono al rapporto tra il modello danese, basato ampiamente sui contratti collettivi, e il modello continentale, basato sulla legislazione. La divergenza e la concordanza cui lei si riferisce, signora Commissario, riguardano essenzialmente un' altra direttiva, e cioè la direttiva sull' orario di lavoro, ma a questo punto possiamo aspettarci dalla Commissione un' altra lettera di messa in mora e un imminente caso di infrazione del Trattato, perché il governo danese non rispetta o ha dichiarato apertamente di non voler applicare la legislazione e introdurre contratti collettivi di applicazione generale.  In primo luogo, nessuno ha tentato di modificare né l'ordinamento danese, né l'ordinamento esistente in alcun altro paese. Come ho già detto nella mia risposta, si pone sempre un problema di interpretazione delle direttive della Commissione europea, per il semplice fatto che esse delimitano un ambito del tutto generale, ma anche perché i vari sistemi sono molto diversi da un paese all'altro. Quanto alla sua domanda concreta, questo problema non riguarda unicamente la Danimarca, che non è l'unico paese ad avere ancora pendenze in corso. I paesi che hanno operato il recepimento nell'ordinamento interno sono cinque, mentre gli altri ne stanno ancora discutendo. Ciò che occorre quindi fare, ed è proprio per questo motivo che vi sono state discussioni e consultazioni non solo con le autorità danesi, ma anche con altri governi, è individuare il modo migliore per far sì che una decisione assunta a livello europeo da tutti i paesi e con valore di quadro generale possa valere anche per i lavoratori di altri paesi distaccati in Danimarca Ed è in questa direzione che ci attendiamo un passo da parte danese - come da parte di nove altri governi.  Grazie, signora Commissario, per la sua sollecitudine. Lei è riuscita a centrare l'obiettivo per oggi: rispondere a tutte le domande. Congratulazioni. Poiché il tempo previsto per le interrogazioni alla Commissione è esaurito, alle interrogazioni dal n. al n. verrà data risposta per iscritto. Il Tempo delle interrogazioni rivolte alla Commissione è chiuso.  Discarico L'ordine del giorno reca la discussione sulla relazione , presentata dalla onorevole Van der Laan a nome della commissione per il controllo dei bilanci, sulla concessione del discarico alla Commissione [SEC - C-/, SEC - C-/, SEC - C-/] e la chiusura dei conti in ordine al bilancio generale delle Comunità europee per l'esercizio . La signora Commissario non si trova ancora in Aula, ma spero e credo che ci raggiungerà a momenti. Suggerisco di avviare comunque i lavori nella speranza che essa possa seguire dal suo ufficio i vari interventi, in modo particolare l'esposizione della relatrice.  Signor Presidente, sono certa che il Commissario, signora Schreyer, deve aver avuto un'ottima ragione per non essere qui oggi, dato che altrimenti la sua assenza sarebbe imperdonabile. Vorrei innanzitutto ringraziare i miei colleghi per aver contribuito alla stesura di questa relazione che non sarebbe stata la stessa senza il loro spirito di collaborazione. Signor Presidente, agli inizi dello scorso anno si è deciso di rinviare la decisione sul discarico relativo all' esercizio perché il Parlamento non poteva concedere il discarico a una Commissione dimissionaria che non era in grado di assumersi alcun impegno per il futuro. Nella sua risoluzione l' Assemblea sosteneva che il discarico poteva essere concesso esclusivamente dopo aver ricevuto dalla nuova Commissione proposte di riforma serie e ampie. La relazione in esame giunge, quindi, in un momento cruciale, alla vigilia delle riforme del Commissario Kinnock. L' Assemblea dispone pertanto dell' eccellente opportunità di imprimere una concreta svolta riformatrice a tale programma. Già nella prima fase di questo processo è emerso che la Commissione si è assunta impegni importanti sulla base delle prime proposte. Abbiamo chiesto un regolamento sugli autori delle denunce e l' abbiamo avuto. Il Parlamento voleva introdurre una separazione fra le funzioni di controllo finanziario e di revisione contabile e l' impegno è stato mantenuto. Il Parlamento ha chiesto l' adozione di codici di condotta per i Commissari e i loro gabinetti e anche i codici sono stati introdotti. Il Parlamento ha chiesto alla Commissione di rinunciare agli eccessivi privilegi di cui godeva e la Commissione ci ha accontentato. Al contempo la Commissione si è assunta l' impegno di collaborare con l' Assemblea nell' ambito del programma SEM Verranno inoltre prese in considerazione le modifiche fondamentali apportate agli Uffici di assistenza tecnica. I passi intrapresi sono senza dubbio positivi e mostrano che, se il Parlamento dà prova della volontà necessaria, i cambiamenti sono non solo possibili, ma anche rapidamente realizzabili. Noi, tuttavia, chiediamo di più. La Commissione deve ora presentarci un programma ampio e ambizioso di riforme. Questo programma non solo è necessario per garantire il funzionamento di una struttura pubblica come quella dell' Esecutivo, ma rappresenta anche una conditio sine qua non per ripristinare la fiducia dei cittadini europei. Chiediamo pertanto alla Commissione di impegnarsi in modo concreto sui seguenti punti. Il Parlamento deve innanzi tutto avere accesso a tutti i documenti della Commissione. Per contro, l' Assemblea dovrà rapidamente adottare al proprio interno un regolamento che consenta la segretazione della documentazione particolarmente sensibile. Nel contesto dell' accesso alle informazioni, vorrei attirare l' attenzione della Commissione sulla nostra preoccupazione per le proposte relative alla disponibilità dei documenti per il pubblico. Le proposte attuali rappresentano un grande passo indietro rispetto alla situazione odierna. È inaccettabile che organizzazioni finanziariamente potenti con rappresentanti a Bruxelles riescano ad avere accesso alle informazioni mentre i normali cittadini ne sono esclusi. Né è accettabile che un' istituzione pubblica abbia il copyright su documenti pubblici. Chiediamo inoltre che per ciascun funzionario europeo venga elaborata una chiara descrizione dei compiti assegnatigli in modo che, in caso di obiezione di coscienza, il funzionario in questione possa opporsi a istruzioni contrarie alla legalità o all' etica. Vogliamo altresì che il ripetersi di critiche da parte della Corte dei conti per due anni consecutivi induca la Commissione a ritenere i propri quadri dirigenti responsabili delle mancanze accertate. In questo caso le conseguenze dovranno ripercuotersi sulla loro carriera lavorativa. Infine, dovrà essere instaurata una più stretta collaborazione fra la Corte dei conti europea e le sue controparti nazionali. Il Parlamento invita inoltre la Commissione a presentare il marzo di quest' anno un primo schema delle riforme da attuare in materia di politica per gli aiuti esterni. È inaccettabile che l' Europa sia una potenza economica senza però essere in grado di esercitare alcuna influenza sul piano politico, in quanto incapace di offrire aiuto effettivo a quelle regioni che più ne necessitano. Basti citare, a titolo di esempio, Gaza. Non possiamo accettare che la Commissione abbia terminato nel un ospedale che, fino a oggi, non ha ospitato alcun paziente. Signor Presidente, dal la procedura di discarico riveste un importante peso politico. Si tratta di uno degli strumenti di potere più forti di cui dispone il Parlamento e, per questo motivo, deve essere impiegato con cautela. Per tali ragioni, inoltre, domani concederemo con tutta probabilità il discarico. Tuttavia, non intendiamo rinunciare a quest' arma senza prima aver piazzato una bomba a orologeria. Infatti, il discarico per l' esercizio verrà concesso solamente se saranno rettificati gli errori contabili segnalati dalla Corte dei conti. Infine, voglio ricordare che questa relazione sul discarico si rivolge evidentemente alla Commissione. Ciò non toglie, tuttavia, che anche il Parlamento abbia il dovere di rimettere ordine in casa propria. Fino a quando non avremo uno statuto, non potremo essere credibili come motore delle riforme dell' Unione. La riforma delle Istituzioni europee rappresenta una condizione necessaria all' ulteriore sviluppo della costruzione europea. Avremo un' Europa forte e giusta solo se sarà anche aperta e democratica. Ora le Istituzioni devono adoperarsi per costruire insieme quest' Europa.  Signor Presidente, la commissione per l'industria, il commercio estero, la ricerca e l'energia ha deciso di proseguire il suo lavoro e di stendere una relazione sul discarico per l'esercizio , anche se ciò non ci è stato chiesto espressamente. Lo abbiamo fatto perché pensiamo di dover spingere il Parlamento nella direzione verso la quale intendiamo proseguire, assicurando una corretta gestione del denaro dei contribuenti europei. Nel corso della stesura della relazione è emerso chiaramente che vi sono alcuni problemi ricorrenti nelle aree di spesa controllate dal nostro bilancio. Questi problemi non hanno interessato unicamente il , e sembrano essere caratterizzati da due costanti: la tendenza da parte della Commissione di imbarcarsi in programmi molti ambiziosi, specialmente nei paesi del terzo mondo, senza valutare sufficientemente gli aspetti pratici relativi all'applicazione e al finanziamento degli stessi, e alcune gravi lacune a livello gestionale da parte della Commissione, specialmente in relazione al coordinamento tra dipartimenti e alla gestione dei contratti esterni. So che tutte le Istituzioni sono, in certa misura, responsabili del carico di lavoro sempre maggiore della Commissione e della mancanza di risorse, ma ciò non può giustificare tutti i problemi che incontriamo. I cittadini europei si aspettano, a ragione, che le Istituzioni europee siano gestite in modo adeguato. Ecco perché sottoscrivo quanto detto dalla onorevole collega sull'importanza del processo di riforma che è stato promesso all'Europa da Prodi e Kinnock. Da quanto ho visto, il processo di riforma procede bene. Ho esaminato alcuni documenti del Commissario Kinnock e ho sentito ciò che aveva da dire; sono certa che se noi e i politici europei lo appoggeremo, otterremo il tipo di riforma di cui abbiamo bisogno. Ma per questo occorre prima avviare un processo di riforma. Molti dei punti di carattere generale sollevati nella relazione della nostra commissione sono stati presi in considerazione anche nella relazione della onorevole Van der Laan. La relatrice ha svolto un ottimo lavoro, e dobbiamo congratularcene tutti. La relazione sembra affrontare tutti i punti principali senza limitarsi ad elencare, come alcune vecchie relazioni, una serie di dettagli. Il lavoro raggruppa le questioni principali, e questo è molto importante. Ci sono due questioni sulle quali vorrei richiamare la vostra attenzione; la prima è quella della sicurezza nucleare nell'Europa dell'est. Occorre capire come stanno veramente le cose. Il Comitato di esperti indipendenti ha detto che la Commissione non sta gestendo in modo adeguato la questione, e a ciò dobbiamo porre rimedio. La seconda questione è quella dei meccanismi di controllo. La Commissione deve fornirci la documentazione necessaria affinché possiamo contribuire a controllare la spesa. Abbiamo bisogno di opportune informazioni, fornite in modo adeguato, e dobbiamo tutti considerare l'intero processo di riforma con maggiore serietà rispetto al passato. E' stato detto che tale processo burocratico dovrà essere rapido ed avere luogo nel più breve tempo possibile. Spero che i colleghi parlamentari sostengano le basi del discarico per l'esercizio e, allo stesso tempo, che la Commissione faccia proseguire il processo di riforma che attendiamo da tanto. Solo in questo modo potremo dare avvio ad una nuova cultura nella Commissione e contemporaneamente riconquistare la fiducia dei cittadini.  Signor Presidente, onorevoli colleghi, oggi il Parlamento è chiamato a prendere una decisione sul discarico per l'esercizio , negato alla Commissione il marzo dello scorso anno. Dati i precedenti, di portata davvero storica per l'UE, dobbiamo dunque chiederci che cosa sia cambiato. Quali miglioramenti si rilevano? Come si giustificherebbe oggi la concessione della quietanza liberatoria? Innanzitutto l'attuale Commissione è stata - almeno parzialmente - rinnovata. Abbiamo una molteplicità di dichiarazioni di intenti e di riforme annunciate, peraltro molto vaghe, ma finora si è rinunciato ad istituire codici di condotta per i membri della Commissione ed i loro gabinetti. Questa mattina ho ascoltato anche l'intervento della signora Commissario Schreyer relativo al ricorso contro due istituti di credito e all'emanazione di norme per la tutela penale degli interessi finanziari dell'UE, che va sostenuta. Sebbene si tratti anche qui di segnali positivi, dobbiamo ammettere che non richiedono un grande impegno da parte della Commissione! L'Esecutivo ha anticipato di voler presentare il programma delle riforme nel febbraio del Agli annunci e alle dichiarazioni di intenti, peraltro positivi, deve ora seguire la realizzazione delle promesse perché l'opera della Commissione può essere valutata solo in base ai risultati concreti che riuscirà a conseguire e che rappresenteranno l'unico modo per riassorbire l'enorme perdita di fiducia da parte dei cittadini, subita dall'UE e dovuta a errori e intrallazzi. Il consuntivo di quanto è avvenuto dopo il maggio del non ci obbligherebbe dunque necessariamente a votare per il discarico. Dando tuttavia quietanza liberatoria alla Commissione per il bilancio , le concediamo un nuovo, consistente anticipo di fiducia sebbene, a causa dei gravi errori di cui si è macchiata la vecchia Commissione e che pregiudicano naturalmente anche il nuovo Esecutivo, non sia certo che i cittadini comprenderanno la decisione del Parlamento - istanza di controllo democraticamente eletta - di accordare fiducia senza riscontri concreti. Sull'impressione generale della popolazione pesa il fatto che, a quanto mi risulta, la Corte dei conti non ha ancora emesso una dichiarazione positiva di affidabilità dal momento dell'istituzione di questo strumento. Ciò nonostante sono favorevole alla concessione del discarico per il Esorto anche gli onorevoli colleghi a sostenerla per lanciare un segnale di rinnovamento compiendo un gesto che dia alla Commissione in carica l'effettiva possibilità di lasciarsi alle spalle un'eredità indubbiamente pesante e di cominciare a lavorare senza doversi assoggettare alle ipoteche del passato. Ciò comporterà, del resto, anche l'obbligo di continuare a perseguire e a chiarire completamente tutte le irregolarità ed i casi di frode. Il discarico per l'esercizio ora concesso alla Commissione non può affatto essere interpretato come assoluzione incondizionata per il passato o come legittimazione di carenze nella gestione finanziaria futura. Oggi più che mai si deve applicare alla relazione esistente tra cittadini e Istituzioni europee la nota massima popolare secondo la quale ogni amicizia finisce dove comincia il portafoglio. Oggi più che mai si rivela necessaria l'amicizia, ovvero la fiducia nell'affidabilità del funzionamento delle istanze europee. L'imminente ampliamento dell'UE agli Stati dell'Europa centrale e orientale comporterà notevoli difficoltà e oneri consistenti per le strutture interne e le procedure amministrative. Una Commissione scossa da scandali finanziari potrebbe essere facilmente ostaggio di interessi e intenzioni che certo non figurano nel catalogo degli obiettivi del Trattato di Amsterdam. In passato, e soprattutto nell'esercizio finanziario in questione, i problemi più gravi sono emersi in settori di intervento quali i Fondi strutturali e il ricorso agli uffici per l'assistenza tecnica, che assumono importanza crescente in vista dell'ampliamento. Le scorrettezze debbono essere eliminate al più presto perché non possiamo chiedere ai paesi candidati ciò che noi stessi, i vecchi Stati membri, non rispettiamo. Né giova che la Commissione e gli Stati membri si segnino periodicamente a dito, addossandosi vicendevolmente le responsabilità. Quale relatrice per il bilancio dell'esercizio posso già preannunciare che dedicherò le prossime settimane e i prossimi mesi all'attento esame sia delle modalità e dell'efficacia con cui la Commissione attuerà le riforme da essa proposte, sia dell'indirizzo dato ai suoi rapporti con il Parlamento in questo specifico settore.  Signor Presidente, sono certa che la Commissione sarà sollevata di sapere che l'impatto del discarico non sarà quello del discarico che, come ben sapete, ha obbligato la Commissione Santer a dare le dimissioni. Il gruppo socialista voterà a favore del discarico, e sono certa che anche questo sarà motivo di sollievo per la Commissione. Ciò però non vuol dire che siamo soddisfatti, né pensiamo che sia tutto rose e fiori. E' chiaro che una revisione radicale della Commissione era attesa da molto tempo e dobbiamo riconoscere che ci si è mossi nella direzione giusta. Vorrei però sottolineare alcune delle questioni per le quali noi, come socialisti, abbiamo presentato un emendamento; speriamo che tali questioni possano essere portate avanti dato che sono importanti per l'impatto che avranno sulla riforma futura. Innanzitutto, per quanto riguarda l'immunità dei funzionari, riteniamo che essa debba essere revocata se e quando un pubblico ministero di uno Stato nazionale lo richiede. Dovrebbe essere più facile perseguire penalmente i funzionari responsabili di frodi e corruzione. Va sottolineato che la Commissione troppo spesso non ha avviato le riforme sollecitate dalla Corte dei conti. La relazione della Corte ha uno scopo, come del resto la nostra valutazione di tale relazione, ed è importante che abbia un seguito. Ho appena saputo che la Commissione nominerà un comitato di audit. Anche in assenza di altre informazioni, ora sappiamo che si sta andando nella direzione giusta per quanto riguarda le riforme che vogliamo veder realizzate. Troppo spesso abbiamo proposto raccomandazioni che non sono state messe in pratica malgrado le assicurazioni ricevute. Vogliamo che in futuro queste raccomandazioni vengano seguite maggiormente. L'altra questione riguarda l'accesso ai documenti riservati. Relativamente alla nostra responsabilità nel concedere il discarico, in passato abbiamo avuto problemi perché non avevamo accesso ai documenti riservati di cui avremmo dovuto essere a conoscenza. Sappiamo di avere una responsabilità in questo senso: se ci vengono consegnati documenti riservati dobbiamo far sì che essi rimangano tali. Abbiamo quindi steso un emendamento a questo riguardo. Una questione sollevata nella relazione Van der Laan è quella dell'ospedale di Gaza, dove la situazione è totalmente inaccettabile. Riteniamo che non si possa tollerare ancora per molto tale situazione e chiediamo che venga avviata immediatamente un'iniziativa in tal senso. Vorrei infine congratularmi con la onorevole Van der Laan. Non sono solito fare complimenti, ma ritengo che essa ci abbia fornito una relazione molto convincente e che meriti i nostri ringraziamenti.  Signor Presidente, onorevoli colleghi, signor Commissario, ci troviamo innegabilmente in una situazione piuttosto singolare. Stiamo discutendo del discarico di un esercizio ormai passato e, nel contempo, della responsabilità della Commissione. Mi si consenta invece di parlare dei numerosissimi problemi che dobbiamo affrontare. La decisione di concedere il discarico dipende in parte anche dalle priorità che si stabiliscono. Stiamo discutendo di una Commissione che non esiste più. Adesso si è insediato un nuovo Esecutivo. Mi pare logico concedere il discarico perché non possiamo ritenere l' attuale Commissario responsabile per l' esercizio I problemi permangono e sorge, a questo punto, il dubbio. Siamo oggi chiamati a prendere una decisione sui buoni propositi della Commissione, anche se manca ancora una visione organica di tali intenti. Il Commissario Kinnock presenterà le sue proposte il mese prossimo. Le attendiamo con grande interesse, ma ora che dobbiamo decidere del discarico non disponiamo ancora di queste informazioni. Si tratta chiaramente di un dilemma che anche il relatore ha dovuto affrontare e che non si limita agli ambiti che ho menzionato. La Commissione, per esempio, si è assunta degli impegni che a prima vista giudichiamo in modo positivo. Ho letto alcuni documenti del Commissario Kinnock e posso dire di nutrire la massima fiducia nel suo operato. Vorrei però citare due esempi che dimostrano come i buoni propositi della Commissione non conducano automaticamente a buoni risultati. Mi riferisco alla pubblicità e alla riservatezza dei documenti. La onorevole collega che mi ha preceduto ne ha già parlato. In seno alla Commissione, ad alto livello, sta circolando un documento che prevede una restrizione - anziché un' estensione - dell' accesso alle informazioni. Questo è un esempio di come una buona promessa non conduca automaticamente a buoni risultati. Lo stesso dicasi per gli autori delle denunce. Anche in questo caso il Commissario Kinnock si è espresso con belle parole, ma non è chiaro - neppure ora che siamo chiamati a una decisione - che cosa accadrà a coloro che non possono presentare una denuncia internamente e che si rivolgono all' esterno, alla stampa o al Parlamento. Nessuna risposta è stata data a questi interrogativi cruciali. Ci chiediamo quindi - ora che dobbiamo decidere - se le promesse della Commissione siano sufficientemente fondate. Lo stesso dubbio sorge riguardo ai progetti estremamente concreti elaborati dalla commissione per l' industria, il commercio estero, la ricerca e l' energia. La Commissione e il Commissario Kinnock devono senza dubbio presentare dei validi programmi relativi alla politica del personale e alla gestione finanziaria, ma i Commissari responsabili di quei settori, che in passato sono stati al centro di contestazioni, dovranno elaborare proposte concrete di miglioramento e non solo buoni propositi generali formulati in modo elegante. Il nostro gruppo ha la massima comprensione e pazienza per la Commissione, che non può essere ritenuta responsabile dei numerosi errori compiuti in passato, ma anche la pazienza ha un limite. Siamo certi che la Commissione presenterà valide proposte, ma l' esito non è poi così automatico. Infine, signor Presidente, il discarico per l' esercizio ha rappresentato l' inizio della fine dell' ultima Commissione. Mi auguro - ma è ben più di una speranza la mia, è una richiesta - che il discarico per l' esercizio segni l' avvio di riforme concrete nel settore della politica finanziaria da parte della Commissione, perché altrimenti il discarico concesso non avrà alcun valore.  Per decidere se concedere o meno il discarico alla Commissione, è necessario fare riferimento a quanto effettivamente accaduto nell'anno d'esercizio in esame, in questo caso il Al nostro gruppo non pare affatto che la gestione economica attuata nel sia stata sostanzialmente migliore rispetto all'esercizio Per quell'anno avevamo votato contro la concessione del discarico; in coerenza con quella decisione, voteremo contro la concessione del discarico anche per il Ci pare inoltre che la nostra posizione trovi conferma nell'esame condotto dalla Corte dei conti. Le riforme promesse equivalgono a un atto positivo, ma anche dovuto. Tuttavia, restano ancora da realizzare le promesse già formulate, non da ultimo in fatto di trasparenza. Voteremo pertanto a favore delle rivendicazioni avanzate dalla risoluzione in materia di riforme, ma contro la concessione del discarico.  Signor Presidente, in primo luogo, vorrei semplicemente esprimere parole di apprezzamento per l' eccellente lavoro svolto dalla onorevole Van der Laan in merito a questa relazione. Il gruppo "Unione per l' Europa delle Nazioni" non può votare a favore dell' approvazione del bilancio per l' esercizio La relazione sul cosiddetto discarico contiene un' analisi esaustiva ed estremamente critica del bilancio. Condividiamo queste osservazioni critiche e quindi non posso far altro che affermare che in questo contesto ci sembra assolutamente assurdo essere a favore dell' approvazione. La Corte dei conti non è riuscita a presentare una dichiarazione di revisione che affermi che le disposizioni contenute nel bilancio sono legali. Crediamo che sia assolutamente discutibile che gli europarlamentari votino per un bilancio senza avere la certezza della legalità delle sue disposizioni. La maggioranza ha condizionato la propria approvazione all' attuazione, da parte della nuova Commissione, di una serie di riforme volte ad assicurare che non si ripeta quanto avvenuto durante il mandato della precedente Commissione. Ribadisco che si tratta di una miscela molto infelice delle responsabilità della vecchia Commissione per il e di quelle della nuova Commissione per il futuro. Riteniamo che la nuova Commissione non debba, in alcun caso, assumersi una responsabilità relativa al passato. Crediamo sia sbagliato parlare di responsabilità della Commissione come Istituzione. Gli errori compiuti fino al sono da imputare a chi ne era allora responsabile, ma non possiamo ancora sapere se la nuova Commissione potrà migliorare le cose. Con questa strana procedura, il Parlamento si priva della possibilità di attribuire la responsabilità delle disposizioni del a chi è davvero responsabile, ossia la Commissione precedente. E' stato il bilancio per l' esercizio a provocare la caduta della Commissione precedente, e il bilancio per l' esercizio ispira esattamente gli stessi dubbi. Non c' è alcun motivo per il quale, in questo contesto, dovremmo accettare di concedere il discarico. Per quanto riguarda la decisione sulla chiusura dei conti, ci asteniamo dal voto. Per quanto concerne poi la proposta di decisione, attribuiamo maggiore importanza alle numerose indicazioni corrette e voteremo quindi a favore.  Signor Presidente, la decisione in merito al discarico per l'esercizio è stata rinviata perché, all'epoca, la Commissione aveva rassegnato le dimissioni entro i termini previsti ed esercitava le proprie funzioni solo per garantire l'ordinaria amministrazione. Nella relazione della onorevole Van der Laan, che merita la nostra cordiale gratitudine per l'estrema accuratezza con cui ha svolto il suo lavoro, si propone oggi di concedere alla Commissione la quietanza liberatoria per l'esercizio È legittimo chiedersi, come ha appena fatto l'onorevole Camre, perché mai si accordi il discarico all'attuale Commissione per la gestione del bilancio dei suoi predecessori, tanto più che è stata negata la quietanza liberatoria per l'esercizio precedente, quello del Ma questa è la norma: accettando il mandato, la nuova Commissione deve assumersi anche la responsabilità delle prestazioni e degli errori del passato. Data la struttura collegiale dell'Esecutivo, inoltre, il discarico può venire concesso, rinviato o negato solo all'intera Commissione. È quindi irrilevante che oggi questo organo sia composto anche da quattro membri della precedente Commissione, cui finora è stato negato il discarico. La questione avrebbe dovuto essere sollevata al momento dell'insediamento del nuovo Esecutivo. Se, accogliendo la proposta della commissione per il controllo dei bilanci, questa settimana il Parlamento approverà il discarico alla Commissione, essa non potrà interpretare tale decisione come la concessione di un assegno in bianco. A mio avviso la parte più importante della relazione della onorevole Van der Laan è la terza, cioè la proposta di risoluzione: le condizioni contenute nei suoi otto capitoli sono parte integrante della decisione di concedere il discarico, che ne presuppone il rispetto. Nella procedura di discarico per gli esercizi successivi - quella per il è già in corso - il Parlamento è chiamato a verificare attentamente che il plauso tributato alla Commissione per il non sia stato troppo prematuro. Il banco di prova si presenterà molto presto, cioè quando la Commissione esporrà il suo programma di riforme. Preparando il discarico per l'esercizio avremo modo di appurare se saranno stati garantiti veramente l'efficienza, la trasparenza, il principio di responsabilità, nonché una profonda disponibilità a fornire informazioni all'autorità di bilancio chiamata a concedere la quietanza liberatoria.  Signor Presidente, la collega Van der Laan raccomanda di concedere il discarico per l'esercizio Come già ricordavano gli oratori precedenti, con questa decisione intendiamo anche compiere un gesto positivo nei confronti della nuova Commissione. La quietanza liberatoria viene accordata a seguito dell'annuncio che la Commissione intende attuare riforme di ampia portata, come si legge al punto della risoluzione. Ma si sbaglia di grosso chi crede che, dopo il rifiuto del discarico per il , oggi il discarico per il risolva tutti i problemi! A mio avviso rimane da chiarire soprattutto l'effettiva disponibilità della nuova Commissione ad assoggettarsi, insieme con i suoi funzionari, al controllo del Parlamento e dei poteri giudiziari. Cito un esempio: uno dei primi casi che abbiamo affrontato nella neo-costituita commissione per il controllo dei bilanci è stato il cosiddetto caso Fléchard. Si trattava di frodi nel quadro dell'esportazione di burro nell'ex Unione Sovietica all'inizio degli anni ' Il gennaio alcuni funzionari d'alto livello della Commissione, in palese violazione delle normative comunitarie vigenti, avevano deciso di condonare all'azienda in questione ampia parte dell'ammenda che avrebbe dovuto venire applicata, pari a quasi milioni di euro. Il Parlamento ne è stato informato solo alla fine del grazie ad una segnalazione anonima. Tutte le dichiarazione dei membri della Commissione Prodi che ho ascoltato in proposito possono essere sintetizzate in una frase: non continuiamo a rivangare i casi che risalgono al lontano passato, ma guardiamo piuttosto al futuro. La vera aberrazione è che i direttori generali e i direttori, all'epoca coinvolti nel caso, dichiarano in tutta innocenza che sfortunatamente il processo verbale della riunione decisiva del gennaio è inspiegabilmente scomparso, affermando inoltre che non si trattava di un esemplare unico, che ogni partecipante alla riunione ne aveva ricevuta una copia, ma che, purtroppo, sono tutte introvabili, tutte! A questo punto non si può davvero più sostenere che ci si deve mettere una pietra sopra! Il fatto dovrebbe invece essere iscritto nella lista dei casi interni su cui deve indagare l'OLAF, ma non mi risulta ancora che vi figuri. Il fatto dovrebbe inoltre rientrare tra i casi da notificare alle autorità giudiziarie competenti, in quanto occultare documenti e processi verbali non è un delitto d'onore, bensì un reato espressamente passibile di pena ai sensi dell'art. del codice penale belga. Posso solo annunciare che verrà sicuramente riesaminato nel quadro del procedimento di discarico per il bilancio !  Signor Presidente, tutti ricordiamo che il Parlamento ha deciso di rinviare il discarico per l'anno finanziario in attesa delle dichiarazioni di intenti della nuova Commissione europea relativi alla riforma interna. In seguito a ciò, la Commissione si è assunta vari impegni e ha senza dubbio adottato molte misure di riforma. Per onestà va detto che il nuovo Presidente Prodi e i suoi collaboratori si sono impegnati ad applicare i requisiti di controllo finanziario stabiliti dal Parlamento. Tuttavia la riforma della Commissione europea dev'essere vista nel contesto del dibattito che si svolgerà in attesa della prossima Conferenza intergovernativa e in quello della riforma di varie politiche ed iniziative comunitarie. I Trattati comunitari esistenti verranno modificati in modo da garantire, per esempio, il successo del processo di ampliamento. Sono certo che nel corso del dibattito verranno analizzati altri aspetti della riforma delle Istituzioni comunitarie, ma dal punto di vista degli Stati membri più piccoli è importante che la riforma della Commissione europea avvenga in modo da permettere a tali Stati di essere ancora rappresentati in Commissione.  Signor Presidente, la Commissione ora ottiene il discarico per il , ma in realtà non lo merita. Il rientra nella competenza della vecchia Commissione e per questo quella nuova non ritiene di potersene assumere la responsabilità. E' vero: l' esecuzione del bilancio per l' esercizio rientrava nella competenza della precedente Commissione. D' altra parte, però, la nuova Commissione si è impegnata a rimettere ordine dopo i vecchi scandali e devo ammettere che non sono assolutamente sorpreso. La vecchia mentalità tendente ad insabbiare le cose e a proteggere i propri amici purtroppo esiste ancora. Alcuni pensano che faremmo meglio a seppellire i vecchi peccatori e a ricominciare da capo. Non credo che si possa cominciare da capo se non si fa prima ordine per bene. Non faccio riferimento in particolare agli scandali di ECHO. Sono scandalizzatissimo che sia così difficile farsi consegnare i documenti relativi. Sono relatore per ECHO alla commissione per il controllo dei bilanci e faccio molta fatica a svolgere il mio lavoro se la Commissione non mi dà le informazioni necessarie. Dall' esterno si ha l' impressione che la Commissione abbia qualche cosa da nascondere. Anche le mie indagini indicano purtroppo che potrebbe effettivamente essere così. La Commissione non mette tutto sul tavolo e perpetua così l' antica prassi, la quale ha portato alla caduta della precedente Commissione. Mi associo quindi in tutto e per tutto all' invito a concedere al Parlamento l' accesso incondizionato ai documenti, perché altrimenti non possiamo svolgere il nostro lavoro.  Signor Presidente, onorevole relatrice, onorevoli parlamentari, spero di poter rispondere affermativamente a chi chiede se meritiamo il discarico. La procedura di discarico, insieme alla relazione della Corte dei conti, costituisce uno strumento di informazione dei contribuenti europei sulla maggiore o minore oculatezza nella gestione dei fondi di bilancio, sulla sua effettiva subordinazione alla realizzazione delle finalità politiche, sugli errori commessi e, in particolare, anche sulle contromisure adottate per eliminarli. Il Parlamento non considera la procedura di discarico una routine, ma la esperisce con estrema accuratezza, come ben sanno sia i cittadini, sia la Commissione, cui esso ha negato la quietanza liberatoria per l'ultimo esercizio, causando le dimissioni del vecchio Esecutivo. L'odierno dibattito sul discarico per il bilancio conclude pertanto un lungo processo ed ha toccato pressoché tutti i settori di rilievo dell'attività della Commissione. La brillante relazione della onorevole Van der Laan esamina tali strumenti senza esclusioni, concentrandosi sulle riforme necessarie e in particolare su quelle di imminente realizzazione. La Commissione condivide le richieste della relatrice. Onorevole Van der Laan, mi permetta di esprimerle le mie congratulazioni per questa relazione, davvero ambiziosa. Mi sia consentito entrare nel merito di alcune tematiche della relazione, prima tra tutte la questione dell'esternalizzazione delle mansioni, che riveste a giusto titolo un ruolo di rilievo. Ne abbiamo ampiamente discusso in commissione, anche durante la procedura di bilancio per l'esercizio A questo proposito la Commissione si è impegnata di fronte al Parlamento ad intervenire molto rapidamente. La politica estera è il settore maggiormente interessato dalla questione degli Uffici di assistenza tecnica . Già alla fine dello scorso anno il collega Chris Patten e gli altri Commissari responsabili di queste politiche hanno insediato un gruppo di revisione con il compito di esaminare le mansioni dei BAT attualmente operanti per identificare quelle che in futuro dovranno essere svolte in altra forma. Il gruppo di revisione si ripropone di avanzare proposte specifiche relative al settore della politica estera poco dopo la presentazione del pacchetto globale di riforme. È dunque probabile che la Commissione non sia in grado di avanzare suggerimenti puntuali relativi a questo particolare problema già il marzo, ma spera di poterci riuscire poco tempo dopo questa data. Nella relazione si sottolinea l'impostazione globale, che costituisce parte integrante del pacchetto di riforme. Mi sta a cuore ricordare che sono in corso di preparazione interventi concreti specifici per il settore della politica estera, come auspicato anche dalla relazione dell'onorevole Bourlanges. La relazione avanza altre richieste volte a migliorare la trasparenza, menzionando in tal modo un altro obiettivo delle riforme della Commissione. Intendiamo essere un Esecutivo aperto, che trasmetta al Parlamento tutte le informazioni, con un'unica eccezione per i casi in cui si debbano tutelare interessi vitali. Sono fiduciosa che tali questioni possano venire disciplinate dall'accordo interistituzionale. A prescindere dagli obblighi di legge, la Commissione perfezionerà inoltre il contenuto informativo della chiusura dei conti come richiesto dal Parlamento e dalla Corte dei conti. Nel corso del dibattito sulla relazione della Corte dei conti avevo già assicurato che avrei accettato la richiesta, contenuta anche in questa relazione, di follow-up sistematici, che mi sembrano indispensabili. Su mia proposta la Commissione ha già deliberato di dare disposizioni ai revisori dei conti affinché accolgano le richieste della Corte dei conti già nella tenuta dei libri contabili per l'esercizio , registrando separatamente gli anticipi in modo tale da rendere disponibili i dati ad essi relativi. La lotta alle frodi deve essere condotta in modo ancora più rigoroso e già questa mattina abbiamo discusso brevemente anche dell'OLAF. Desidero poi affrontare il tema dell'aumento del personale in organico previsto dal bilancio Onorevole Stauner, il ricorso che ho menzionato stamani non è solo stato preannunciato, ma è già stato depositato e mi sembra costituisca un'ulteriore prova della determinazione con cui la Commissione intende impedire che alcune Istituzioni eludano la normativa approvata dal Parlamento e dal Consiglio, che deve essere applicata a tutti gli organi della Comunità europea. Il Parlamento chiede inoltre l'ampliamento e l'intensificazione del dialogo con gli Stati membri a proposito dei miglioramenti necessari nei settori in cui essi sono chiamati a deliberare in materia di fondi comunitari. Condivido anche queste richieste e vigilerò sulla loro realizzazione nei settori di competenza della Commissione. Circa l'ospedale di Gaza e il parlamento palestinese posso comunicare che l'ospedale presterà trattamenti ambulatoriali a partire dal luglio, data della sua inaugurazione, mentre le cure residenziali inizieranno il ottobre Il marzo, inoltre, la Commissione informerà il Parlamento europeo sullo stato di avanzamento dei lavori dell'ospedale e sui progressi realizzati nella selezione dei consulenti incaricati di predisporre i documenti per il bando di concorso relativo alla costruzione del parlamento palestinese. Tutte le riforme da me esposte rientrano in un'impostazione globale, che vi verrà presentata a nome della Commissione dal collega Kinnock. Egli illustrerà inoltre le priorità politiche di questa legislatura e i progetti settoriali per consentire la fissazione di un calendario preciso, ma soprattutto verificabile e condivisibile. L'attuazione di questi programmi renderà più efficace e trasparente l'intera Unione europea e le sue Istituzioni. Il Parlamento ha il compito di controllare l'operato dell'Esecutivo, in particolare nel quadro della procedura di discarico. La Commissione è pienamente consapevole dell'attenzione e dell'accuratezza con cui il Parlamento svolge i controlli e ciò accresce il mio compiacimento per la vostra valutazione positiva delle iniziative di riforma avviate e per la vostra disponibilità a concludere per il meglio la procedura di discarico per il  Grazie, Commissario Schreyer. La discussione è chiusa. La votazione si svolgerà domani alle  Seguito da dare alla seconda relazione del Comitato di esperti indipendenti L'ordine del giorno reca la discussione sulla relazione , presentata dall'onorevole Van Hulten a nome della commissione per il controllo dei bilanci, sul seguito da dare alla seconda relazione del Comitato di esperti indipendenti sulla riforma della Commissione.  Signor Presidente, lo scorso anno in questo periodo il Parlamento europeo aveva istituito un Comitato di esperti indipendenti presieduto da André Middelhoek, il cui mandato era quello di indagare sulle accuse di frode, cattiva amministrazione e nepotismo nella Commissione europea. Il marzo, il comitato pubblicava la sua prima relazione e concludeva che: "Diventa difficile trovare qualcuno che abbia la minima sensazione di essere responsabile". A poche ore di distanza dalla presentazione della relazione, il Presidente Santer annunciava le dimissioni di tutta la Commissione. Tali dimissioni hanno segnato la fine del duro conflitto tra un Parlamento sempre più sicuro di sé e una Commissione europea coinvolta in accuse di frode. Da allora Bruxelles è cambiata moltissimo: è stato eletto un nuovo Parlamento, più efficiente, ed è stata nominata una nuova Commissione. Nel suo discorso del luglio dinanzi al Parlamento europeo, il Presidente designato della Commissione, Prodi, ha annunciato il suo intento di tenere pienamente in considerazione la seconda relazione sulla riforma del Comitato di esperti indipendenti, che contiene le dettagliate raccomandazioni di cui stiamo discutendo oggi. La nuova Commissione ha già fatto importanti passi per allontanarsi dal modo in cui operava in passato. E' stato adottato un codice di condotta per i Commissari ed i loro servizi e, in un gesto simbolico ma nondimeno significativo, i Commissari hanno anche rinunciato al loro diritto di acquistare esentasse bevande alcoliche, tabacco, benzina e beni di consumo. Sono state redatte ed applicate nuove norme che disciplinano la nomina degli alti funzionari ed è stato ridotto il numero delle Direzioni generali. Ritengo che la Commissione abbia dimostrato chiaramente per la prima volta di voler cambiare, cosa di cui dobbiamo congratularci. Lo scopo generale delle riforme dev'essere quello di creare un'amministrazione pubblica europea forte ed integra, in grado di svolgere i propri compiti in modo efficace ed efficiente, un'amministrazione i cui funzionari dispongano dei mezzi necessari per svolgere i loro compiti e siano considerati pienamente responsabili a tutti i livelli, un'amministrazione che riconosca e premi il merito e incoraggi i funzionari a valorizzare appieno le proprie potenzialità. Per raggiungere tale obiettivo sono necessari quattro tipi di intervento. In primo luogo è necessario migliorare la gestione ed il controllo finanziario all'interno della Commissione. Uno dei principali problemi riguarda la mancanza di un sistema efficace di controllo finanziario. Le Direzioni generali della Commissione devono diventare pienamente responsabili della propria spesa, anche del punto di vista del controllo finanziario. Occorre istituire un nuovo servizio indipendente di audit, mentre le Direzioni generali devono pubblicare un rendiconto annuale in modo da consentire una chiara individuazione dei settori che presentano problemi e stabilire obiettivi annuali per la riduzione delle frodi e delle irregolarità. In cambio di questo maggiore grado di autonomia, gli amministratori devono rispondere pienamente e personalmente delle loro azioni. E' chiaro che il passaggio a questo nuovo sistema richiederà tempo. Sarà necessario introdurre modifiche al regolamento finanziario e il Parlamento dovrà esprimersi in merito a tali modifiche. La Commissione ha il compito di verificare la conformità con il Trattato e con il regolamento finanziario nella fase transitoria, ma nel frattempo non bisogna restare inattivi, dato che le modifiche urgenti sono necessarie adesso. In secondo luogo va rafforzata la lotta contro le frodi, la cattiva gestione e il nepotismo, innanzitutto creando una cultura nella quale non possano prosperare. A tal fine è necessario che i Commissari e i funzionari di grado più elevato diano l'esempio e che a tutti i funzionari sia assicurata un'adeguata formazione professionale. E' inoltre necessario rafforzare gli attuali meccanismi di lotta contro le frodi. L'OLAF, l'Ufficio europeo antifrode istituito dalla Commissione lo scorso anno, dev'essere posto sotto la direzione di un pubblico ministero europeo indipendente, incaricato di istruire le azioni penali di competenza delle autorità giudiziarie nazionali in relazione a reati commessi a danno degli interessi finanziari dell'Unione da parte di membri e funzionari delle Istituzioni europee. E' possibile, anzi è necessario, presentare una proposta in tal senso in base all'articolo del Trattato entro la prima metà di quest'anno. In terzo luogo occorre migliorare le regole della vita pubblica europea. La crisi politica che lo scorso anno ha portato alle dimissioni della Commissione ha chiaramente dimostrato la necessità di disporre di regole di condotta chiare e facili da applicare. Da allora sono stati introdotti diversi codici. Essi devono essere valutati dal Parlamento ed essere resi legalmente vincolanti. Le Istituzioni europee dovrebbero seguire l'esempio di alcuni paesi, e in particolare quello del Regno Unito, e istituire un comitato sulle norme cui attenersi nella vita pubblica, incaricato di fornire consulenze su questioni di etica professionale e sulle regole di condotta nelle Istituzioni europee. Coloro che segnalano irregolarità, se agiscono in buona fede, devono essere tutelati e proprio alla fine dell'anno scorso il Commissario Kinnock ha annunciato nuove misure per la tutela di queste persone, misure che occorrerà applicare urgentemente. Malgrado tali misure non siano da considerarsi mai come un'alternativa ad una gestione sana e responsabile, devono comunque rappresentare una valvola di sfogo se qualcosa non funziona. E' però essenziale che le riforme non siano limitate alla Commissione: anche il Parlamento deve prendere in considerazione la necessità di migliorare le sue norme, procedure amministrative e pratiche gestionali interne. Infine è necessario modernizzare la politica della Commissione in materia di risorse umane, dal momento che essa non risponde più alle esigenze di un'organizzazione moderna e plurinazionale. Il dialogo sociale ha spesso agito da freno alla riforma e una sua revisione è attesa da tempo. Occorre far sì che la carriera all'interno delle Istituzioni europee diventi più attraente. Troppi sono infatti i nuovi funzionari giovani che lasciano il posto di lavoro già dopo pochi anni. Il merito va riconosciuto e premiato, e la formazione in competenze specifiche dev'essere una condizione sine qua non per accedere ad un grado superiore. La procedura di promozione deve diventare più equa e trasparente. Da ultimo, ma non per questo meno importante, è necessario rivedere il regime di retribuzione e le altre indennità. Occorre che tale regime sia aggiornato e reso più flessibile e rispondente alle condizioni del mercato del lavoro. E' necessario eliminare alcuni degli elementi più obsoleti e tener conto delle legittime preoccupazioni dell'opinione pubblica che non capisce perché ai funzionari europei debba essere ancora erogata un'indennità per l'espatrio in un'Europa che non ha più confini, o perché essi debbano pagare le tasse con aliquote ben inferiori a quelle degli Stati membri. Domani il Commissario Kinnock presenterà la sua comunicazione sulla riforma. Tale comunicazione dovrà contenere un calendario ben definito. Con una nuova Commissione e un nuovo Parlamento in piena attività, lo stimolo per una riforma è più forte di quanto non sia mai stato in passato e probabilmente di quanto potrà mai essere in futuro. Mancano pochi anni all'ampliamento dell'Unione ed è giunto il momento che l'Europa metta ordine all'interno delle proprie Istituzioni e che rafforzi in loro il senso di responsabilità di cui hanno parlato gli esperti indipendenti. Nel giugno dello scorso anno gli elettori europei hanno detto chiaramente che sono stufi di sentire storie interminabili di cattiva gestione e nepotismo. C'è un modo molto semplice di porre rimedio a questa situazione: consentiteci di eliminare la cattiva gestione e il nepotismo.  Signor Presidente, non vorrei essere frainteso - spero vivamente di non esserlo - e quindi premetto che sono naturalmente favorevole alla lotta contro la frode e sostengo con forza le riforme opportune e necessarie. Si tratta di un tema non semplice che meriterebbe approfondimenti ben più ampi, ma mi limiterò a rilevare solo qualche punto, anche per far prendere, se possibile, coscienza di cosa stiamo parlando. Tutti gli esperti possono dare informazioni e notizie, formulare opinioni e consigli, ma essi, giustamente, non hanno responsabilità politica ed elettiva. Credo che i politici debbano invece esaminare cosa si può trarre da una relazione di esperti e cosa non può essere preso in toto con uno spirito che, in alcune circostanze, a me è apparso e appare autolesionista. Io credo colgo solo qualche spunto che sui membri di questo Parlamento possa agire e operare solo questo Parlamento e nessun altro perché, se così non fosse, l'autorità e la rappresentatività del Parlamento europeo verrebbero profondamente minate nei prossimi anni e questa Istituzione non progredirebbe, come invece è giusto che sia. Reputo altresì importante che nessuno possa o debba negare documentazione al Parlamento europeo e alle sue commissioni. La morale, la disciplina e la riservatezza sulle questioni delegate dev'essere propria dei membri di questo Parlamento, non certo imposta da chicchessia. Faccio rilevare che non esiste una giustizia europea, bensì una giustizia diversificata per ciascuno degli Stati membri. Noi corriamo il rischio di delegare questioni per pari reati che poi verranno invece sanzionati in modo diverso. Sono d'accordo che vada avviato un sistema d'indagine, ma sono anche profondamente convinto che si debba riconoscere pari dignità e comunque pari necessità al diritto alla difesa. Non condivido che si possano criminalizzare con estrema facilità e semplicità i funzionari della Comunità europea: la delazione è un metodo che non appartiene più al terzo millennio. Concludendo, signor Presidente, ritengo che da questo Parlamento debba partire un principio di democrazia: vanno attuate riforme che vedano il Parlamento crescere e ampliare i suoi poteri, non regredire.  Questo dibattito sulla relazione Van Hulten ci riporta ad un'altra relazione recente e ad uno dei periodi più traumatici per le Istituzioni europee dal momento della loro creazione nel Il rifiuto del Parlamento europeo di concedere il discarico e la bocciatura definitiva del bilancio , la mozione di censura presentata al Parlamento un anno fa per diverse ragioni, e la prima relazione del Comitato di esperti indipendenti sulla riforma della Commissione, che ha portato alle dimissioni in massa della Commissione stessa, fanno ora parte della storia europea. Coloro che tra noi hanno partecipato a questi eventi storici sono ben consci che tutto questo sconvolgimento non si sarebbe verificato se il Parlamento non avesse esercitato il proprio potere per chiedere alla Commissione di modificare il suo operato. Vi ricordo che il Consiglio dei ministri, nuovamente assente stasera, aveva approvato il discarico per l'esercizio - non quello per il - proprio il giorno in cui la Commissione si è dimessa, il marzo. Ecco ora la seconda relazione del Comitato di esperti indipendenti, che abbiamo già avuto occasione di conoscere e di discutere brevemente lo scorso settembre. La maggiore preoccupazione del PPE è quella di riconquistare la fiducia dei cittadini europei nei confronti della Commissione. A nulla servirebbe cercare di costruire un'Europa forte se, a causa di funzionari troppo zelanti, i cittadini europei dovessero considerare inadeguato il sistema di responsabilità democratica. In nessun caso cederemo terreno sui risultati che abbiamo raggiunto in questi ultimi mesi, dal momento che crediamo che ciò sia nell'interesse della chiarezza e della trasparenza. Ci preoccupano quindi i numerosi annunci fatti dal Commissario Kinnock nelle ultime settimane a nome della Commissione, con proposte di vario tipo da inserire nel prossimo Libro bianco. Pur rispecchiando la volontà di procedere rapidamente, questi annunci danno anche l'impressione che la Commissione sia più in "modalità trasmissione" che in "modalità ascolto". La nostra preoccupazione è rafforzata da una voce circolata alcuni giorni fa, secondo la quale la Commissione intende limitare al massimo l'accesso di informazioni al Parlamento. Questa, dopo tutto, è stata una delle cause della caduta della Commissione precedente e mi chiedo se tale lezione sia servita a qualcosa. La consapevolezza che le modalità di rapporto tra il Parlamento e la Commissione europea devono ancora essere negoziate ci ha portato a dissentire dal relatore in occasione della discussione sulla relazione in commissione. Non siamo assolutamente d'accordo con lui sul fatto che sarebbe degradante per il Parlamento redigere istruzioni dettagliate su ciò che il Parlamento vuole che la Commissione consideri nel suo pacchetto di riforme. Onorevole Van Hulten, meno precisi siamo nelle nostre risoluzioni, più spazio hanno la Commissione e i suoi ex colleghi del Consiglio di fare ciò che vogliono. Crediamo che le numerose raccomandazioni della relazione degli esperti debbano essere messe in atto. Il gruppo PPE-DE ha presentato in commissione tutte le raccomandazioni della relazione degli esperti, molte delle quali sono state inserite nella relazione Van Hulten alterandone completamente la natura in commissione. Abbiamo ripresentato in commissione alcuni emendamenti che non sono stati accettati, e in particolare quello riguardante la nostra proposta di rivedere in modo specifico i codici di condotta in modo da aggiungervi una clausola relativa al merito e alla capacità manageriale - con particolare riferimento alle nomine e alle promozioni - che il Commissario aveva accettato nel corso dell'udienza di settembre. Guardando al futuro, sappiamo di essere solo all'inizio del lungo processo di riforma della Commissione europea. Desideriamo in particolare veder riconosciute pubblicamente le norme che regolano il duro lavoro e la grande competenza dei funzionari della Commissione, la cui reputazione si è macchiata a causa della cattiva condotta di pochi individui. Signor Commissario, dal momento che ha fatto parte dell'ultima Commissione saprà di certo perché si è verificata la crisi: in poche parole vi erano programmi in corso per i quali il personale disponibile non era sufficiente. Le chiediamo di cogliere l'opportunità per dichiarare di quanto personale ha realmente bisogno la Commissione per le attività essenziali di cui è responsabile. La nostra situazione è diventata molto chiara a questo riguardo nel bilancio per il Nel corso dei prossimi cinque anni vigileremo affinché vengano messe pienamente in atto le riforme di cui si sta parlando, e daremo il nostro appoggio a qualsiasi iniziativa volta a modernizzare le Istituzioni. Tuttavia non esiteremo a ritirare il nostro appoggio sia finanziario che di altra natura se ci si muoverà senza la chiarezza promessa dal Presidente della Commissione Prodi prima della sua nomina. Speriamo di poter evitare in futuro altri sconvolgimenti istituzionali portando avanti costantemente un dialogo che presupponga, fin dall'inizio, il ruolo paritetico del Parlamento nel decidere in merito agli esiti della riforma della Commissione.  Signor Presidente, desidero iniziare scusandomi per il fatto che il mio intervento non sarà teatrale come quello dell'onorevole Elles, ma prima ancora vorrei ringraziare l'onorevole Van Hulten per la sua eccellente relazione. Sarebbe stato sbagliato, da parte del Parlamento, accogliere indiscriminatamente ogni singola raccomandazione proveniente da un organo esterno, dal momento che il Parlamento dovrebbe avere una sua opinione sulle varie questioni. E' giusto che il Parlamento abbia una relazione specifica e l'onorevole Van Hulten gliel'ha fornita. Vorrei invitare l'onorevole Elles a non mettere il carro davanti ai buoi: anche se è vero che i socialisti hanno perso in molti campi, essi non sono stati ancora battuti in sessione plenaria, e vorrei fargli presente che ciò probabilmente non avverrà nemmeno domani. Desidero ringraziare il Commissario Kinnock per l'impegno dimostrato fino ad ora. Egli ha dichiarato espressamente che si impegnerà affinché possa avvenire un cambiamento radicale, ed è essenziale a questo riguardo il suo tentativo di dare vita al concetto di responsabilità. Chiaramente questo concetto dovrà essere sviluppato a tutti i livelli, nel riconoscimento delle necessità di ciascun livello della Commissione. Ovviamente occorrerà introdurre cambiamenti nel regolamento finanziario. E' importante tener presente che i funzionari devono smetterla di scaricare sugli altri le proprie responsabilità. Quando la Commissione sbaglia i funzionari devono rispondere del loro operato, e un rendimento insufficiente deve portare alle dimissioni. Questo concetto è ovvio in altri contesti, ma sembra essere troppo radicale per la Commissione. Non possiamo continuare a far pagare ai contribuenti europei l'incompetenza, la cattiva gestione e le frodi, fornendo loro un servizio scadente. Voglio farvi un esempio: nel un calcolo errato del tasso di cambio relativo al vino italiano, riportato in una relazione della Corte dei conti, è costato ai contribuenti europei da a milioni di sterline. Questo chiaramente non è accettabile, ma che cos'è accaduto alla persona responsabile dell'errore? Occorre avere un sistema che fornisca incentivi e promozioni, le quali devono basarsi sul merito. Riconosciamo che gran parte dei funzionari della Commissione lavorano sodo, ma sappiamo anche che alcune pratiche sono superate. Non vediamo l'ora di leggere la proposta di riforma della Commissione e di metterne a punto i dettagli assieme alla Commissione stessa. Contrariamente a quanto ha detto l'onorevole Elles, infatti, il Commissario si è impegnato a discutere personalmente della proposta con il Parlamento da qui al º marzo. Occorre anche riconoscere che, prima di criticare gli altri, va fatta un' autocritica. Il Parlamento europeo non sempre è stato trasparente nel suo operato. Abbiamo ancora un lungo cammino da percorrere prima di poter dire di essere perfetti. Anche la nostra politica di gestione del personale è superata, e alcune pratiche di lavoro hanno bisogno di una riforma radicale. Spero quindi che il Parlamento europeo segua l'esempio della Commissione nel processo di riforma. Prendiamo atto delle proposte volte a basare il bilancio sulle attività, riconoscendo che ciò implica autodisciplina da parte dei funzionari della Commissione, ma sappiamo che anche il Parlamento è responsabile della propria disciplina quando parla di priorità negative. Per finire vorrei dire che la Commissione deve modificare il suo rapporto con i cittadini. I contribuenti europei devono essere rassicurati. Il destino della Commissione e di tutta l'Unione europea è affidato al varo di questa riforma. Ecco qual è la questione più importante: il varo di queste proposte.  Signor Presidente, vorrei innanzi tutto congratularmi con il relatore, l' onorevole Van Hulten, per la sua prima relazione. A lui va la mia ammirazione perché ha avuto il coraggio di non arrendersi di fronte a tanti emendamenti. Ritengo che la relazione dei Saggi sia stata particolarmente utile così come è utile per il Parlamento - lo ha ricordato anche la onorevole Morgan - rivolgersi all' esterno per avere una valutazione esperta su come viene gestita la nostra amministrazione. Abbiamo presentato un emendamento in tal senso. Vorrei sottolineare diversi punti che emergono dalla relazione Van Hulten, non in ordine di importanza, ma secondo una sequenza del tutto arbitraria. Credo, innanzi tutto, che la Commissione debba prestare maggiore attenzione alla custodia dei documenti. Gli archivi della Commissione lasciano molto a desiderare. Ce ne siamo resi conto quando dovevamo indagare sul caso Fléchard, che, fra l' altro, non è ancora stato completamente chiarito. Stranamente, molti documenti importanti erano scomparsi dagli armadi, anche da quelli del Presidente e dei diversi direttori generali. Si tratta evidentemente di una situazione inaccettabile. Se il Parlamento vuole effettuare controlli seri, deve poter disporre di quei documenti. Vorrei sapere che cosa intenda fare la Commissione per migliorare la situazione. Mi si consenta una riflessione sul controllo a posteriori, la DAS. In parte le mie considerazioni sono riprese nella relazione Van Hulten. Reputo opportuno che i dati della relazione sull' attuazione del bilancio vengano suddivisi per categoria e per settore. L' impressione generale è che l' intero bilancio in Europa sia gestito male. È evidente che negli ultimi anni si è andata delineando una tendenza al miglioramento nel settore agricolo e una tendenza al peggioramento nelle spese strutturali. Come è possibile? Vorrei proporre alla Commissione di stabilire una data entro la quale devono essere attuate le riforme. Se dovremo accogliere nuovi Stati membri, è necessario mettere ordine in casa nostra.  Signor Presidente, onorevoli colleghi, vorrei innanzi tutto ringraziare l' onorevole Van Hulten, che presenta oggi la sua prima relazione in plenaria. Mi congratulo con l' onorevole collega, anche se mi spiace, naturalmente, che egli abbia deciso di non illustrare la sua relazione nella propria lingua. Onorevoli colleghi, la relazione in esame è il risultato di un processo difficile e, forse, arriva troppo tardi. Le difficoltà, a mio parere, sono imputabili soprattutto a una lite fra i due grandi gruppi in seno alla commissione per il controllo dei bilanci. Siamo onesti: la seconda relazione dei Saggi è approdata alla commissione in settembre. Sono ormai trascorsi quattro mesi e nel frattempo l' onorevole Van Hulten è stato sommerso dagli emendamenti, più di cento in una prima tornata. L' onorevole collega si è quindi rimesso al lavoro e ha riscritto la relazione tenendo conto dei numerosi suggerimenti avanzati, ma in una seconda tornata si è trovato di fronte a quasi altri cento emendamenti. Temo, quindi, che questi siano i motivi che hanno portato alla presentazione tardiva di una relazione troppo dettagliata e ampia. A quanto mi è dato di sapere, inoltre, la Commissione proprio oggi ha approvato una relazione sulla riforma che dovrà attuare al proprio interno, relazione che, spero, verrà inviata per ulteriori consultazioni ad altre Istituzioni, fra cui il Parlamento. Forse il Commissario Kinnock potrebbe già questa sera farci qualche anticipazione? Onorevole Van Hulten, il mio gruppo di ambientalisti e regionalisti fra breve appoggerà i tentativi volti a migliorare ulteriormente la relazione nel corso della plenaria di domani pomeriggio. Non ha infatti alcun senso riprendere nel testo parola per parola le numerose e valide raccomandazioni del Comitato di esperti indipendenti. Pertanto, se domani voteremo contro alcuni emendamenti o paragrafi, non è certo perché siamo contrari al contenuto del testo. Il nostro intento è di rendere maggiormente leggibile la sua relazione. In ogni caso deve essere chiaro che il mio gruppo appoggia pienamente le raccomandazioni del Comitato di esperti indipendenti. Attendo comunque con interesse di vedere il documento approvato oggi dalla Commissione nonché il Libro bianco che verrà pubblicato a febbraio. Devo tuttavia comunicarle, signor Commissario, che sia la relazione dei Saggi che la relazione Van Hulten diverranno per il nostro gruppo importanti punti di riferimento, che ci consentiranno di confermare o smentire la nostra fiducia nella Commissione Prodi. Mi si consenta un' ultima considerazione. Noi chiediamo che il nuovo Libro bianco sulla riforma della Commissione riceva lo stesso trattamento riservato a quello sulla sicurezza alimentare, che è stato pubblicato la scorsa settimana e reso accessibile al pubblico e che ha stabilito una scadenza concreta. Ritengo che si tratti di un passo necessario giacché l' opinione pubblica si attende un cambiamento. Il mio gruppo, in ogni caso, chiede che un cambiamento reale si materializzi entro la fine del  Signor Presidente, questa relazione è senza dubbio opportuna, ma da sola non è sufficiente. La frode, la cattiva gestione e il nepotismo non sono fenomeni casuali. Hanno maggiori possibilità di prendere piede laddove il controllo democratico sulle finanze è limitato. Gran parte del bilancio europeo viene distribuito tramite i Fondi strutturali. Una siffatta operazione ha senso soltanto se improntata alla solidarietà, quando i paesi ricchi contribuiscono a creare reddito e sviluppo nei paesi più poveri. I fondi così distribuiti trovano invece la strada per tornare nei paesi ricchi passando per Bruxelles. I comuni e le autorità regionali reputano questi fondi di loro proprietà, ma sono in grado di rientrarne in possesso solamente investendo massicce risorse finanziarie e umane in attività di lobbying e di negoziato. A ogni uso indebito dei fondi europei, e sicuramente dopo ogni frode, riecheggia l' appello per controlli ancora più severi. Tuttavia, neppure i controlli più rigorosi possono risolvere il problema. L' unico risultato sarebbe un potenziamento della burocrazia e una ridotta possibilità di influenza e partecipazione da parte delle democrazie locali e dei cittadini alle scelte riguardanti i diversi progetti e la loro attuazione. Sarebbe più opportuno che questi fondi fossero devoluti direttamente dai governi nazionali alle autorità locali senza passare per Bruxelles. Nei prossimi anni dovremo riflettere sulla possibilità di sostituire i Fondi strutturali con un fondo di perequazione utilizzato esclusivamente a sostegno dei bilanci degli Stati membri o delle regioni a basso reddito pro capite. Questa, forse, è l' unica strada che consente di contenere le frodi e i costi amministrativi e di rafforzare la trasparenza e la democrazia.  Signor Presidente, non è passato ancora un anno ed è già evidente il diverso modo in cui questo Parlamento si accinge a valutare la prima e la seconda relazione. La prima relazione è stata ampiamente pubblicizzata, solennemente discussa e utilizzata, così come le polemiche e le fughe di notizie stampa che l'hanno preceduta, per massacrare innanzitutto il Presidente della Commissione e poi la maggioranza dei Commissari europei, anche se non avevano nulla a che fare con frodi, cattiva gestione e nepotismo. A leggere adesso quanto è successo nemmeno un anno fa appare chiaro che quella relazione a tutto doveva servire fuorché a fare opera di verità o di riforma, come si asserisce oggi, tant'è vero che questa seconda relazione, che invece poteva portare elementi molto più consistenti, è stata commissionata con il mandato preciso di non trattare casi specifici, giacché non interessa perseguire gli illeciti contenuti in questa relazione. Non interessa ai grandi gruppi di questo Parlamento né alla gran parte dei sindacati, impegnati a parole nella difesa della funzione pubblica europea ma nei fatti occupati nella protezione corporativa dei propri iscritti, utilizzando in modo discutibile gli ampi poteri che sono loro concessi. Rappresentanti sindacali si trovano nel consiglio di disciplina e nel comitato dello Statuto così da rendere irremovibile il funzionario infedele e da tenere ingessato lo Statuto. Rappresentanti sindacali fanno anche parte, incomprensibilmente, delle commissioni di concorso, e non mi meraviglierei se membri del sindacato facessero già parte anche dell'OLAF, recando grave pregiudizio a questa Istituzione che dovrebbe, almeno formalmente, dare garanzia di essere super partes. Capisco quindi perché ci riuniamo a quest'ora, che viene solitamente destinata ad altre attività e non al dibattito, al confronto e all'informazione.  Signor Presidente, nella relazione Van Hulten il Parlamento sottolinea l' amara necessità di attuare una riforma radicale della gestione finanziaria. Occorre garantire un migliore controllo delle spese, sia in seno alla Commissione che negli Stati membri. A tale proposito dovrà essere migliorata la collaborazione fra la Corte dei conti dell' UE e le sue controparti nazionali e sarà necessario anche un regolamento relativo agli autori delle denunce. Sono tutte raccomandazioni che appoggiamo caldamente. Consentitemi, comunque, alcune osservazioni. Una delle conclusioni della relazione dei Saggi è che l' attuale quadro giuridico per la lotta alle frodi ai danni dell' Unione europea è incoerente e incompleto. Come affrontare il problema? La risposta non è certo sottrarre agli Stati membri competenze in materia giudiziaria e trasferirle a un pubblico ministero europeo. Un simile trasferimento presuppone l' esistenza di un diritto penale europeo, che non abbiamo. Il problema tocca, inoltre, il cuore della sovranità degli Stati membri. La soluzione va quindi ricercata in una migliore collaborazione fra gli Stati membri in ambito giudiziario. Il coordinamento potrebbe essere garantito da una sorta di pubblico ministero europeo, che non avrebbe il compito di perseguire i responsabili, ma di denunciare i reati alle autorità giudiziarie nazionali. La relazione dei Saggi ha formulato osservazioni anche nei confronti del Consiglio e del Parlamento. Il Consiglio, per esempio, dovrà annettere maggiore rilevanza alla procedura di discarico della Commissione. La sfida dovrà essere raccolta anche dal Parlamento. È giunto il momento di introdurre uno statuto per i membri dell' Assemblea e di prevedere un sistema di rimborso delle spese di viaggio basato sugli esborsi effettivamente sostenuti. Resta da vedere se il Parlamento sia disposto a uscire da quest' impasse. In settimana la commissione giuridica e per il mercato interno ha discusso del parere Rothley e dal dibattito non emerge alcun segnale di disponibilità.  Signor Presidente, riguardo alla sua riforma interna la Commissione si trova in una posizione davvero difficile. Dopo i fatti che hanno indotto il vecchio Esecutivo a dimettersi, le aspettative sono enormi. A volte ho la sensazione che anche il consenso in Aula sia tanto maggiore quanto più radicali risultano le proposte avanzate. D'altro canto non si può cambiare la situazione dall'oggi al domani con un paio di modifiche decise a tavolino perché le complicazioni si presentano al momento dell'attuazione, quando si tratta di definire i dettagli. È probabilmente questo il motivo per cui anche la commissione per il controllo dei bilanci ha riscontrato più difficoltà del previsto nell'affrontare la problematica, anche se è comunque giunta ad un risultato degno di nota: la relazione presentata dall' onorevole collega Van Hulten, che ringrazio espressamente per il lavoro svolto. Se non sarà resa ancora più blanda con l'adozione di alcuni emendamenti, la relazione impone alla Commissione alcuni obiettivi chiari ed inequivocabili. Mi sia consentito esporre innanzitutto il primo: non vogliamo che sia abolito il controllo finanziario. Anche se non in tutti i casi, il controllore deve poter continuare ad effettuare verifiche preliminari alle operazioni di impegno e pagamento laddove sussistano fattori di rischio o di incertezza. Ribattezzando Direzione generale audit l'attuale Direzione generale per il controllo finanziario, la Commissione non lancia il giusto segnale perché, se è facile modificare il suo organigramma, le cose si complicano quando si tratta di riformulare i testi giuridici, in particolare il Regolamento finanziario. Non ho effettuato un calcolo preciso, ma so che sono quasi cento i passaggi del regolamento finanziario della Comunità e delle relative norme di attuazione in cui si disciplinano la figura del controllore finanziario, la sua indipendenza e le competenze assegnategli. Non possiamo ignorarli o eluderli, nemmeno con una cosiddetta soft law, come si è proposto in sordina durante una riunione della nostra commissione. Ma anche indipendentemente da valutazioni di natura giuridica sarebbe un errore sostanziale e imperdonabile abolire il tradizionale controllo finanziario proprio nel momento in cui i suoi responsabili presso la Commissione non sono più abbandonati a se stessi, ma potrebbero divenire parte integrante di un sistema funzionante di meccanismi di controllo e di indagine. Intendiamo giungere alla concatenazione di tre meccanismi: il controllo preliminare indipendente svolto dal controllore finanziario, il controllo parallelo e finale del costituendo servizio interno di verifica, detto anche servizio audit, e da ultimo un'indagine mirata nelle irregolarità ad opera dell'OLAF, il nuovo ufficio per la lotta alle frodi. È positivo che la relazione Van Hulten colleghi i tre settori, identificando inoltre le carenze decisive da affrontare. Le elenco sinteticamente: i procedimenti disciplinari sono inefficaci, in particolare laddove si tratti di definire la responsabilità in solido dei funzionari responsabili che si sono macchiati di comportamenti scorretti, c'è molta confusione e poca chiarezza sulle sanzioni penali e anche gli annunci della Commissione rimangono piuttosto vaghi. Ribadisco la gravità di questi problemi, che vanno finalmente risolti!  Signor Presidente, anzitutto desidero congratularmi con l' onorevole Van Hulten. Mi rallegra poter affermare che egli fa parte della nostra delegazione e credo di poter essere orgoglioso di lui. Porgo, ad ogni modo, le mie congratulazioni all' onorevole Van Hulten. Signor Presidente, le dimissioni della Commissione hanno dato vita a una cultura dell' ansia in seno alla gerarchia e alla grande burocrazia europea. Giudico quindi fondamentale l' appello a dare una svolta culturale, abbracciando la cultura della responsabilità. In seno alla commissione per lo sviluppo e la cooperazione ho potuto constatare personalmente che sono migliaia i progetti fermi, che talvolta ben l' percento dei fondi non viene utilizzato e che, a volte, si viene a creare un enorme fiume di denaro, non perché queste risorse non siano indispensabili o non vengano presentate proposte valide, ma perché l' intero sistema si blocca. Vi è un' insufficiente assunzione di responsabilità - troppa ex ante, troppo poca ex post - e manca, quindi, una cultura di utilizzo reale ed effettivo delle risorse. Sarebbe magnifico se riuscissimo con questa relazione a introdurre un sistema di impiego dei fondi finalizzato ai risultati e a organizzare le diverse attività di conseguenza. Mi auguro che, quando la prima bozza di relazione della Commissione diverrà documento ufficiale il º marzo, il nostro messaggio contribuisca realmente al cambiamento. Senza dubbio renderemo così un servizio all' opinione pubblica europea, signor Presidente, e grazie ai risultati ottenuti potremo in parte riguadagnare e riacquistare ciò che, evidentemente, abbiamo perduto negli ultimi anni. Questo è il migliore sostegno che possiamo dare alla democrazia europea. Se riusciremo così a superare la cultura degli anni ' e a entrare nel prossimo secolo, avremo ottenuto uno splendido risultato.  Signor Presidente, vorrei innanzi tutto rallegrarmi con l' onorevole Van Hulten per la sua prima relazione. È stata una prova molto difficile, ma è più semplice imparare a nuotare se ci si immerge subito in acque profonde, come amiamo dire nei Paesi Bassi. Onorevole collega, dopo questa prova credo che lei possa qualificarsi per le Olimpiadi. Sono due i punti che, a mio giudizio, meritano un' attenzione particolare da parte del gruppo ELDR. Mi riferisco, in prima istanza, alla responsabilità individuale dei Commissari. Il problema va affrontato in sede di CIG. Non vogliamo, tuttavia, che la questione sia affidata esclusivamente al Consiglio e abbiamo quindi presentato un emendamento in cui chiediamo se sia possibile giungere a un accordo interistituzionale fra Commissione e Parlamento, che ci consenta di disporre di una sorta di posizione di ricaduta e di evitare che il nostro destino sia lasciato nelle mani del Consiglio. In secondo luogo, il mio gruppo vuole sottolineare che, come già menzionato dall' onorevole Mulder, anche il Parlamento europeo deve avvalersi dell' assistenza di esperti indipendenti. Il ricorso a una valutazione esterna può contribuire in modo significativo a ripristinare la fiducia dei cittadini europei nella nostra Istituzione. Non possiamo essere una controparte credibile della Commissione riformata se non siamo disposti a farci un esame di coscienza e se non mettiamo ordine anche al nostro interno. Avremo un' Europa aperta, democratica e forte, come i nostri cittadini meritano, solo se le riforme riguarderanno tutte le Istituzioni europee.  Signor Presidente, vorrei anch' io congratularmi col collega Van Hulten che ha presentato il suo primo lavoro in plenaria. Sono certo che ne farà tesoro, fra l' altro, per elaborare, la prossima volta, una relazione più flessibile e per ricercare maggiormente il consenso di tutti i gruppi. Non è possibile, al punto in cui siamo, rinviare il processo di riforma della Commissione richiesto dai cittadini. Il Parlamento ha più volte sentito parlare del desiderio di riformarla, perfino da parte di Presidenti della Commissione stessa e adesso sembra che si stia affrontando seriamente la questione. Dopo le dimissioni di una Commissione e dopo la comunicazione, da parte del Comitato di esperti, di un numero di carenze pressoché interminabile, sembra che la promessa di presentare all' Assemblea un progetto completo di riforma entro il mese di febbraio, fatta dal Presidente Prodi il settembre scorso, sia realizzabile. Il Parlamento attende, con ansia, tale programma completo di riforma. La relazione in esame intende conferire forza politica a buona parte delle raccomandazioni formulate dal Comitato di esperti incaricato dal Parlamento. Il Presidente Prodi aveva assicurato che avrebbe agito in qualsiasi caso e che, pur preferendo riuscire nel suo intento, non si sarebbe lasciato bloccare dal timore di un fallimento. Perciò auspichiamo che il suo programma sia valido. Le posso infatti assicurare che, se lo fosse, il Parlamento appoggerebbe la Commissione in tale processo di riforme. Vogliamo una Commissione forte, che possa svolgere le sue funzioni con indipendenza e neutralità, ma anche con senso politico. I Commissari non devono essere considerati alti funzionari, bensì politici in carica. Per questo la relazione consente loro la militanza politica e l' appartenenza a organi politici riuniti in collegio nei loro partiti. Forse il riferimento alle cariche è inesatta. Non so quale sarà esattamente, Commissario Kinnock, la sua valutazione al riguardo, tuttavia noi ovviamente auspichiamo che i Commissari siano politicamente forti e politicamente impegnati. Vogliamo anche una struttura che consenta di spendere ogni euro in modo efficace, dato che ad ogni chiusura di conti viene dimostrato esattamente il contrario. Per questo, signor Commissario, sollecitiamo il Presidente Prodi a presentarsi con un programma valido; si renderà allora conto che avrà forse problemi con quei collettivi che si sentono danneggiati nel loro statu quo, ma non col Parlamento che è in attesa di cambiamenti profondi e validi.  Signor Presidente, il naufragio della Commissione Santer è dovuto anche al fallimento totale del controllo finanziario. Il futuro della nuova Commissione dipenderà dunque in misura non irrilevante dalla sua capacità di riformare rapidamente questo settore per rimetterlo in grado di funzionare. A questo proposito si è già ripetutamente affermato che la Commissione intende rafforzare e migliorare radicalmente i controlli ex post e che essi devono venire effettuati nella piena indipendenza affinché in futuro nulla venga più fatto passare sotto silenzio. Possiamo solo rallegrarcene! Non capisco però perché si debba, per così dire, pagarne il fio rinunciando ai controlli preliminari indipendenti, e sottolineo l'aggettivo indipendenti. Finora le operazioni di pagamento della Commissione possono venire effettuate solo previa apposizione al mandato della firma dell'ordinatore e a seguito dell'autorizzazione del controllore finanziario con il visto preliminare, poiché vige il principio del controllo incrociato. In futuro dovremo accontentarci di un'unica autorizzazione perché, almeno ai sensi dei progetti di riforma della Commissione attualmente in esame, il controllore finanziario non dovrà più effettuare la verifica preliminare. Chiedo venia, Commissario Kinnock, ma è quasi come se volesse abolire la polizia perché non è stata in grado di prevenire azioni criminose. Si dovrebbe invece cercare di rendere più efficaci i controlli non imponendo più ai controllori finanziari di apporre indistintamente il visto preliminare ad ogni pagamento, perché chi deve controllare tutto alla fine non controlla niente. In futuro i controlli finanziari dovranno essere effettuati in modo mirato, per le operazioni che presentino fattori di insicurezza o di rischio. I funzionari responsabili dei controlli finanziari dovranno operare secondo un sistema decentrato, ovvero presso i colleghi delle direzioni generali operative che spendono il denaro, per poter essere immediatamente presenti quando sorgano problemi e rendere così i controlli meno macchinosi e più rapidi. La vera divergenza rispetto ai programmi di decentralizzazione dell'Esecutivo è rappresentata dall'indipendenza con cui devono operare i controllori finanziari, che non devono venire subordinati ai singoli direttori generali, come sembra invece prevedere la Commissione. Dobbiamo trarre un insegnamento dalle circostanze del caso LEONARDO: i controllori interni della Direzione generale competente avevano dato l'allarme, ma non sono stati ascoltati e il loro messaggio non è stato trasmesso a chi di dovere. La posizione assunta a chiara maggioranza dalla commissione per il controllo dei bilanci è dunque che l'indipendenza costituisce il presupposto per la realizzazione di controlli efficaci. La nuova Commissione riconosce ormai la necessità di tale indipendenza per le verifiche ex post, non é dunque logico che essa valga anche per i controlli preliminari? Ritengo che la votazione di domani debba ribadire in modo decisivo questa esigenza, già espressa dalla collega Theato, che condivido pienamente.  Signor Presidente, alcuni anni fa la precedente Commissione aveva cercato di arrivare alla resa dei conti con le vecchie e rigide strutture. Questo provocò scioperi e campagne denigratorie da parte di sindacati dalla mentalità ristretta, dopodiché le proposte furono abbandonate e sostituite da un compromesso "morbido" . Questa era la stupidità della vecchia Commissione e allora il Parlamento non fu di alcun aiuto. Leggendo il capitolo della relazione Van Hulten dedicato alla politica del personale, ho il timore che il Parlamento ancora una volta venga meno alle aspettative sui punti decisivi, tenendo solo discorsi deboli e privi di qualsiasi contenuto. Ci sono troppi diritti, troppe regole e troppo poco spazio per la gestione. Mancano la spina dorsale e i denti. Where is the beef? E lo dico anche a lei, signor Commissario: Please, deliver the beef even if it is British. Il Presidente Prodi ha promesso una rivoluzione e anche lei ha detto parole forti e positive, ma ora faccia attenzione a non cedere sui punti fondamentali, quelli più delicati! Faccia ordine nella giungla dei finanziamenti per il personale! Tenga duro sull' esigenza della mobilità, non come diritto, come si dice nella relazione, ma come strumento di gestione! Faccia pure in modo che la formazione divenga anch' essa uno strumento di gestione! Non accolga la richiesta della relazione, che prevede che gli agenti temporanei debbano essere nominati su impieghi permanenti! Sono i posti che devono eventualmente essere resi permanenti, e non necessariamente gli attuali agenti temporanei che devono diventare funzionari permanenti. Infine, signor Presidente, in quanto membro dell' Ufficio di Presidenza fino a sei mesi fa, vorrei invitarla a trattare la questione all' Ufficio di Presidenza, affinché qui al Parlamento, nella nostra amministrazione, soddisfiamo almeno i requisiti che imponiamo agli altri. Finora non lo abbiamo fatto, e lei deve contribuire a cambiare le cose.  Signor Presidente, desidero ringraziare l'onorevole Van Hulten per la sua relazione, per la quale ho votato a favore. Vorrei però sottolineare i punti sui quali mi trovo in disaccordo. Non condivido quanto riportato dai paragrafi relativi al Parlamento. Questa relazione riguarda la Commissione, e il Parlamento è un argomento a parte. Non c'è bisogno, quindi, che si parli anche del Parlamento durante la discussione sulla Commissione. C'è inoltre la questione dei beni esentasse. Questo era un argomento usato contro la Commissione dalle lobby dei duty-free, risentite per il fatto che la Commissione avesse abolito i duty-free negli aeroporti. Anche questo è un argomento che non dovrebbe entrare nella relazione. Gran parte della relazione parla di controllo finanziario, e questo è comprensibile dato che proviene dalla commissione per il controllo dei bilanci. Non dobbiamo tuttavia dare l'impressione che una larga fetta delle risorse comunitarie sia messa a rischio da una cattiva gestione da parte della Commissione europea. Dopotutto, si tratta solo dell' percento del PIL, se lo si confronta alla spesa nazionale. Di questo argomento si è già parlato in Parlamento, ma molti eurodeputati sono giovani e sembrano non rendersi conto di quanto siano esigue le risorse finanziarie dell'Unione europea e del fatto che l' percento di tali risorse vengono spese dagli Stati membri. La cattiva amministrazione della spesa da parte della Commissione non dovrebbe quindi mettere a repentaglio grandi somme di denaro. E' importante ricordare che la questione dev'essere affrontata in questa prospettiva. La Commissione europea non ha molti compiti legati alla spesa e dispone di pochissimo denaro; ha invece responsabilità molto più importanti, quali quelle relative alla gestione dell'ambiente, alla sicurezza degli alimenti, al commercio estero e al mercato interno, assieme a molte altre responsabilità che le abbiamo dato senza le risorse necessarie per farvi fronte. Sono uno di coloro che credono vi sia un'assoluta mancanza di fiducia. Tale situazione è stata creata dal Parlamento nell'ultimo anno. Sono un eurodeputato da anni, duranti i quali il Consiglio, la Commissione e il Parlamento hanno sempre avuto fiducia reciproca. Abbiamo avuto i nostri problemi e abbiamo incontrato difficoltà, ma non si è mai verificata una situazione in cui i cittadini dell'Unione europea abbiano dimostrato di diffidare, mettere in dubbio e temere questa pur burocratica Commissione per aver gestito male i nostri affari. Si tratta di una grossa esagerazione in relazione alle difficoltà che si sono verificate. Questa Commissione non dovrebbe vivere sempre all'ombra degli errori che hanno causato le dimissioni dell' Esecutivo che l'ha preceduta. Certo ci sono stati dei problemi - problemi che dovremo risolvere in vista, per esempio, dell'ampliamento - ma a volte ne esageriamo il lato negativo.  Signor Presidente, vorrei ringraziare il relatore per l' ottima relazione. Spero che la Commissione la utilizzi nell' ambito del proprio lavoro di riforma. Il processo di riforma ha segnato il passo per un po' di tempo, e alla Commissione regna apparentemente una sorta di stato d' emergenza. La gestione della Commissione semplicemente non funziona molto bene. Naturalmente alla Commissione ci sono persone valide e brave, e queste sono la maggioranza. Abbiamo bisogno di una riforma radicale, perchè c' è troppo poca azione e troppa burocrazia superflua. Le persone devono avere poteri chiari per prendere le decisioni e devono anche esserne responsabili. Il regolamento finanziario deve essere modificato. Siamo d' accordo che è necessario un controllo finanziario migliore, ma la questione è come assicurare tale controllo. La Commissione e il Comitato di esperti sono favorevoli alla totale eliminazione del controllo preventivo. Va però fatta attenzione: dobbiamo mantenere una certa forma di controllo preventivo sui finanziamenti. Non è sufficiente effettuare controlli a campione, quando i finanziamenti sono già stati erogati, perché in questo modo possono passare troppi progetti irregolari; dobbiamo invece riformare e decentrare il controllo. La Commissione non ha abbastanza personale. Come deputati dobbiamo avere il coraggio di spiegare ai nostri governi e alle nostre popolazioni nazionali che le risorse in termini di personale non corrispondono assolutamente agli incarichi attribuiti alla Commissione. La Commissione deve avere la possibilità di rifiutare nuovi incarichi se non le viene attribuito più personale. Il sistema del personale è troppo rigido: occorre assicurare una maggiore rotazione di funzionari, soprattutto al vertice della gerarchia. Deve anche essere molto più facile licenziare i funzionari inefficienti ed incompetenti. Sono quindi molto soddisfatto che venga introdotta una riforma della procedura disciplinare. Le pessime esperienze maturate finora in materia di questioni disciplinari mostrano fin troppo bene quanto sia necessaria una riforma.  Signor Presidente, signor Commissario, in primo luogo non posso fare a meno di pensare che questo è sostanzialmente un dibattito anglo-neerlando-scandinavo, a giudicare dagli oratori. Lo trovo un po' preoccupante. Spero, al pari di molti altri, che lo stato di emergenza nei rapporti fra la Commissione e il Parlamento stia per esaurirsi. Dobbiamo uscire da questa logica, nella quale non facciamo neppure in tempo a spegnere un incendio che subito dobbiamo precipitarci a spegnerne un altro scoppiato altrove. Come dice l'onorevole Blak, dobbiamo invece istituire un sistema in cui i ruoli siano chiari. Anzitutto serve una regolamentazione rigorosa, e occorre applicarla. Codici di comportamento e comitati etici non sono sufficienti. Occorrono regole severe che stabiliscano, fra l'altro, che cosa possa essere decentrato, che cosa possa essere trasferito all'esterno e che cosa debba essere indipendente. Trovo inquietante che in questa discussione si inneggi all'indipendenza senza specificare in rapporto a che cosa, e con quali diritti decisionali. Insomma, occorre dotarsi di una regolamentazione amministrativa di base per l'Unione, per le sue Istituzioni e per i rapporti con gli Stati membri. Ecco ciò che manca. Abbiamo chiesto un pubblico ministero europeo e un diritto penale, ma l'Unione ha bisogno anche di un proprio diritto amministrativo. Sarebbe certamente un passo in avanti se la Commissione accogliesse la proposta, avanzata dal Mediatore, di un codice di condotta per la buona amministrazione avente valore vincolante. La relazione Van Hulten rappresenta un passo nella giusta direzione, ma non basta. In secondo luogo, dobbiamo definire con chiarezza anche le nostre competenze in materia di revisione dei conti. La Corte dei conti ha il compito di accertare l'osservanza o meno delle norme, ma non deve entrare nel merito dell'opportunità di un dato atto. Le valutazioni di ordine politico sono una prerogativa del Parlamento, che non deve invece andare a caccia di ladri perché si tratta di un compito dell'OLAF. Ditemi voi quale parlamento nazionale riceve, per esempio, tutti gli incartamenti delle indagini preliminari! A costo di farmi dare della testarda, voglio aggiungere che il regolamento sulla pubblicità degli atti dovrà essere molto migliore della bozza in circolazione su Internet, perché altrimenti non giungeremo a nulla in questa nostra battaglia.  Signor Presidente, desidero ringraziare di cuore il relatore per il suo lavoro. Sono lieto di potermi rivolgere a lui in olandese, come ha fatto anche l' onorevole Van den Berg. Diversamente mi sarei forse sentito un po' in colpa. Questa relazione mostra un sensibile miglioramento, anche grazie agli emendamenti. Faccio parte della commissione per l' occupazione e gli affari sociali e al nostro interno un relatore è sempre orgoglioso di ricevere emendamenti, perché in tal modo è consapevole di aver sollevato un argomento interessante. È stato così anche questa volta, ma ritengo un poco eccessivo dilungarsi tanto su questi emendamenti. Vorrei inoltre ricordare che il nostro coordinatore nella commissione per il controllo dei bilanci è l' onorevole Pomés Ruiz, proveniente dalla Spagna, che ha fornito al dibattito un importante contributo da parte spagnola. Signor Presidente, uno degli elementi più importanti fra quelli menzionati è la proposta del relatore di istituire un comitato permanente che si occupi dei parametri applicabili alla pubblica amministrazione. Si tratta di una proposta molto importante. Mi sorprende soltanto che il gruppo socialista la attacchi contrapponendole una proposta della onorevole Morgan che ha come obiettivo quello di cancellarla completamente. La situazione non mi è chiara. Da un lato, si moltiplicano gli elogi all' indirizzo del relatore, dall' altro, la onorevole Morgan, su questo punto come su altri, segue una strategia da terra bruciata tesa sostanzialmente a cancellare l' intero contenuto della relazione. Non so se l' intento di questa strategia sia venire incontro al Commissario Kinnock. Conosco, tuttavia, il Commissario Kinnock; so che desidera ascoltare le nostre richieste ed è disposto a prenderne poi le distanze, se lo ritiene necessario. Non ritengo indispensabile una simile strategia da terra bruciata. Infine, vorrei far riferimento alla questione dei funzionari. Non sono assolutamente d' accordo con l' onorevole Haarder. Concordo invece nell' affermare che il testo relativo ai funzionari non è affatto sufficiente. Innanzi tutto l' accento viene posto sull' importanza del servizio pubblico in generale, e in secondo luogo viene elencata una serie di proposte, a proposito delle quali ci si chiede se siano ragionevoli o se conducano effettivamente a miglioramenti. Per esempio, ci siamo occupati dei BAT, un punto importante, ma vogliamo al contempo eliminare il personale temporaneo della Commissione. Queste due proposte sono contraddittorie e non riesco a capire come possano essere state presentate.  Signor Presidente, dai tempi della Repubblica di Platone il mondo occidentale è stato sistematicamente tentato di sostituire il governo dei saggi al governo del popolo. Già in una prima occasione il nostro Parlamento ha chiesto l'assistenza dei saggi per valutare l'operato della Commissione europea, ed essi hanno colto l'opportunità per deciderne le sorti. In questa seconda relazione i saggi vanno ancora più in là, criticando i gruppi politici di questo Parlamento che avrebbero esitato ad accettare le dimissioni della Commissione europea a causa della comune affiliazione politica di alcuni dei suoi membri e sostenendo che il problema può venire risolto imponendo ai Commissari di rinunciare ad ogni appartenenza politica. Sempre secondo i saggi, il Parlamento dovrebbe rinunciare alle prerogative di controllo della Commissione europea e dovrebbe venire sostituito in questo compito da un comitato di garanzia dei buoni costumi nella vita pubblica, un organo permanente e non elettivo, costituito presumibilmente da un altro gruppo di saggi. Nella loro seconda relazione gli saggi ci insegnano che l'Italia è finanziata dal Fondo di coesione, che i due terzi dei Fondi strutturali sono destinati al FESR e al Fondo sociale, che nei Fondi strutturali il principio di addizionalità e il principio di complementarietà si equivalgono, che la lobby agricola impone il finanziamento dello sviluppo del mondo rurale tramite la sezione Garanzia del FEAOG e che il principio di partenariato si applica solo alla Commissione e agli Stati membri. È una lezione di saggezza di stampo ideologico e senza nessun fondamento. Non è in questo modo che si promuoverà la riforma delle Istituzioni europee nel pieno rispetto dei principi democratici. In un primo tempo la relazione Van Hulten era una relazione brillante, e rendo sinceramente omaggio agli sforzi profusi dal collega che l'ha elaborata. Purtroppo, però, è stata successivamente modificata nel modo più deleterio, trasformandosi in un documento che si profonde in elogi di proposte che non possiamo accettare.  Signor Presidente, onorevole Van Hulten, il suo lavoro, in spagnolo, merita attributi significativi: duro, improbo, complesso. Credo che sia importante per una prima relazione. Consideri, pertanto, le mie osservazioni come una critica onesta che credo arricchirà tale dibattito. Questa relazione mi sembra ridondante, prolissa, confusa e carente di precisione nei concetti utilizzati. "Ridondante" è forse l' aggettivo più grave, ma non ne è lei responsabile perché la responsabilità spetta al Parlamento. Se, infatti, il Parlamento incarica un Comitato di esperti - non ripeterò quanto ha affermato l' onorevole Casaca, sebbene concordi abbastanza con lui sull' analisi del problema - che senso ha accogliere una tradizione medievale di glossare i glossatori e così ad infinitum? Certo, stiamo aspettando questa riforma della Commissione e le proposte che la Commissione ci farà e sulle quali dovrà pronunciarsi il Parlamento. Nel frattempo, siamo chiamati a dare il voto di fiducia alla Commissione. "Prolissa" : non mi soffermerò sull' estensione di questa relazione. Non so se batta il record di tutte le risoluzioni presentate in questa sede ma, senza dubbio, batte il record di questo tipo di risoluzioni. Non credo che vi sia mai stata una risoluzione - e in Parlamento se ne elaborano di complesse - che ha abbia avuto paragrafi lunghi più di righe e senza un punto. Inoltre è "confusa" . Non ribadirò quanto è stato detto sull' analisi di questioni che concernono il Parlamento perché dovrebbe essere oggetto di un' altra relazione. Il discorso va approfondito, ma non in questa relazione. Infine, signor Presidente, non citerò esempi, ma sinceramente in molti punti il linguaggio giuridico viene utilizzato con un' allarmante mancanza di precisione. In sintesi, Commissario Kinnock, attendo - come molti altri - la sua relazione per poterla votare, che è poi ciò che deve fare il Parlamento.  Signor Presidente, l'importanza della riforma in questione si deduce anche dalla portata delle iniziative proposte e dalla molteplicità dei dettagli forniti, ma la sua necessità risulta in modo inconfutabile anche dai fatti che l'hanno avviata. La determinazione con cui i Commissari Prodi e Kinnock hanno effettuato i loro annunci in Aula e alla commissione per il controllo dei bilanci ha accresciuto ulteriormente le nostre speranze e le nostre aspettative. La relazione in esame evidenza in particolare il principio della trasparenza, la cui realizzazione viene considerata come uno degli obiettivi principali della riforma. Anche se non si può effettivamente sottolineare a sufficienza l'importanza della completa ricostruibilità di tutte le operazioni, questa riforma non è tuttavia di natura puramente burocratica, ma intende essere una dimostrazione di buona volontà nei confronti dei cittadini. La politica dell'Unione europea deve riconquistare la fiducia dei cittadini, i quali rivendicano il diritto di accedere alle Istituzioni rapidamente e senza preclusioni e chiedono che le norme da cui dipende la loro comprensione siano leggibili. Essi vogliono una politica destinata a riuscire, che considerano come un normale servizio reso a cittadini responsabili. Il successo della riforma dipende essenzialmente dall'iniziativa della Commissione. Sono tuttavia irritata dalla dichiarazione rilasciata oggi dall'Esecutivo, secondo il quale la discussione della relazione intermedia con il Parlamento deve avere solo carattere informale. Commissario Kinnock, il suo intervento di martedì prossimo alla commissione per il controllo dei bilanci non potrà però essere a senso unico, perché il Parlamento vuole e deve contribuire alle riforme. La conferenza stampa di questa settimana offende inoltre la mia sensibilità politica perché si tiene prima di un'accurata discussione della proposta in seno alla commissione per il controllo dei bilanci. Commissario Kinnock, nonostante i suoi successi personali mi sembra che la Commissione debba ancora percorrere un lungo cammino prima di riuscire a soddisfare le nostre forti, ma legittime aspettative.  Desidero iniziare mettendo agli atti e facendo presente alla onorevole Langenhagen che la decisione che io non intervenga alla seduta plenaria di domani e quindi non sia disponibile a fornire risposte formali sulla relazione non è mia o della Commissione, ma è una decisione del Parlamento. Così, se vuol fare una paternale, è meglio che la faccia qui in Aula. La onorevole mi conosce abbastanza bene da sapere che in tutte le fasi di questi cinque anni, in cui abbiamo lavorato insieme in Parlamento, non c'è stata una sola volta in cui io mi sia rifiutato di rendere conto in modo completo, formale e dettagliato del mio operato. Signor Presidente, vorrei iniziare rendendo omaggio al lavoro coscienzioso e, da quello che sento, generoso dell'onorevole Van Hulten nel preparare questa relazione. Anche se nuovo di quest'Aula, egli è abbastanza anziano per certi aspetti, sicuramente per quanto riguarda la sua familiarità con le Istituzioni dato che è un ex funzionario; credo che egli abbia dimostrato questa sua qualità affrontando abilmente un tema complesso e della massima importanza per tutte le nostre Istituzioni, come hanno sottolineato diversi parlamentari. Lo ringrazio e gli auguro una lunga e brillante carriera come deputato. Signor Presidente, come lei saprà, la relazione dell'onorevole Van Hulten sulla seconda relazione del Comitato di esperti indipendenti è necessariamente lunga e, dal momento che intendo rispondere in modo esauriente in particolare sulle questioni relative alla gestione e al controllo finanziario, le chiedo di essere indulgente. Naturalmente non ruberò all'Aula più tempo di quanto non sia assolutamente necessario. Quando l'Assemblea ha esaminato la seconda relazione del Comitato di esperti indipendenti lo scorso settembre, a nome della Commissione entrante ho promesso che la relazione sarebbe stata considerata un elemento fondamentale nelle proposte di riforma della Commissione. I nostri sforzi, tesi a mantenere tale promessa, saranno evidenti per il Parlamento quando verrà esaminato il pacchetto di riforme che la Commissione ha approvato quest'oggi, ben entro il termine che ci eravamo posti quattro mesi fa. Sono certo che ciò sarà motivo di incoraggiamento per l'onorevole Poméz Ruiz. La stragrande maggioranza delle proposte contenute nel documento sono estremamente simili a quelle elencate dall'onorevole Van Hulten, e il documento include - dico questo a lui e all'onorevole Staes - un preciso calendario d'iniziative finalizzate alla riforma. La relazione che ho avuto l'onore di compilare non ha quindi niente di indefinito o di vago. L'opinione che il Parlamento esprimerà dopo il periodo di consultazioni che si terrà nelle prossime quattro o cinque settimane sarà, per ovvi motivi, di notevole importanza. Vorrei assicurare all'onorevole Elles che la Commissione è in "modalità ascolto". Sono certo che egli capirà - con la solita disponibilità - che per noi poter ascoltare le reazioni suscitate dalle nostre proposte è necessario per trasmettervi ciò che vogliamo proporre. Ecco il perché della "modalità trasmissione". Anche se il tempo a mia disposizione non mi consentirà, signor Presidente, di commentare nel corso di questo dibattito ogni singolo aspetto della risoluzione al vaglio dell'Assemblea, desidero subito assicurarvi che ogni dettaglio verrà considerato un importante apporto sia alle nostre proposte di riforma durante tutto il periodo di consultazioni, che al nostro lavoro in generale in altri settori in questione. Passando ora ai principali temi della risoluzione desidero fare alcune osservazioni. La risoluzione sottolinea il bisogno di trasparenza, non da ultimo perché una maggiore trasparenza nel modo di lavorare della Commissione ne aumenterebbe l'efficienza e renderebbe inoltre il suo operato più facile da capire. Questo è essenziale per un organo esecutivo che deve rendere conto di ciò che fa non solo al Parlamento ma anche, più in generale, ai cittadini europei. Naturalmente sono necessarie garanzie appropriate per tutelare le informazioni più riservate, ma si dovranno limitare il più possibile i casi in cui ciò sarà necessario. Ho sottolineato questo concetto più volte, non solo in veste di Commissario, ma anche nel corso di tutti i miei o anni di militanza. Questa è sicuramente anche l'intenzione della Commissione. La gestione e il controllo finanziario sono ovviamente un settore chiave della riforma. L'Assemblea sa, e ha ribadito molte volte, che il numero e la portata degli interventi dell'Unione sono aumentati moltissimo nel corso dell'ultimo decennio senza che a ciò si sia accompagnato un aumento del personale o una modifica delle procedure. Diversi deputati hanno sottolineato questo punto nel corso del dibattito odierno. Noi condividiamo l'opinione, efficacemente espressa dal Comitato di esperti indipendenti e ribadita in questo progetto di risoluzione, secondo la quale è arrivato il momento di rivedere completamente i nostri regolamenti e le nostre procedure. I mezzi per farlo sono elencati nella strategia di riforma, e la Commissione presenterà le sue proposte volte a modificare radicalmente il regolamento finanziario in aprile. Nel corso di questo essenziale processo di cambiamento sarà d'importanza vitale avere l'appoggio del Parlamento. Condivido l'opinione espressa dalla onorevole Theato, secondo la quale non sarebbe assolutamente accettabile da parte nostra cercare di introdurre nuove disposizioni senza modificare le norme. E' fondamentale modificare la norme. Si possono fare alcuni preparativi, e tali preparativi sono elencati e descritti con tutte le relative garanzie nella strategia di riforma, ma l'introduzione di modifiche nella legislazione avrà ovviamente un'importanza fondamentale per il funzionamento del nuovo sistema. Essenzialmente - con una modifica legale - la Commissione si allontanerà sistematicamente dall'attuale sistema centralizzato di approvazione preventiva di ogni transazione finanziaria da parte del controllore finanziario e rafforzerà invece i sistemi di controllo interno della spesa dei dipartimenti in modo che le Direzioni generali siano maggiormente attrezzate per assumersi le responsabilità delle decisioni che possono incidere sul bilancio dell'Unione europea. Inoltre, per avere più garanzie di quelle fornite dall'attuale sistema, il nuovo sistema di controllo decentrato dovrà essere accompagnato da un servizio interno di audit - la seconda chiave, come l'ha chiamata l'onorevole Bösch - in linea con le raccomandazioni del Comitato di esperti. Questo servizio inizierà ad operare il º maggio di quest'anno, sarà guidato da un revisore contabile altamente qualificato, e la sua indipendenza dovrà essere e sarà garantita tramite nuove disposizioni da aggiungere al regolamento finanziario. Il nuovo servizio dovrà rispondere a me del suo operato, e sarà affiancato da un comitato di audit presieduto dalla collega Schreyer, che sono lieto di vedere stasera in Aula. Come Commissario per i bilanci, essa è già responsabile dei rapporti con la Corte dei conti. Questo comitato di audit assicurerà che le revisioni contabili interne vengano poi seguite in modo efficace e rigoroso. Desidero sottolineare con forza che modificare i nostri sistemi di controllo non significa assolutamente renderli meno severi. Le modifiche proposte renderanno i sistemi più efficaci sia per quanto riguarda le informazioni che riceveranno, sia in relazione ai risultati ponderati e responsabili che forniranno. Posso anche garantire esplicitamente all'Aula che non adotteremo quello che a volte viene chiamato "un approccio da big bang". I controlli finanziari finora vigenti sulla spesa di ciascun organo verranno abbandonati solo dopo che il nuovo sistema di controllo interno sulla spesa di ciascun dipartimento avrà dimostrato di essere pienamente adeguato. Sono un po' sorpreso che il paragrafo del progetto di risoluzione non sembri muovere alcuna critica fondamentale all'attuale carattere centralizzato del controllo finanziario, contrariamente ad entrambe le relazioni del Comitato di esperti indipendenti. Tale Comitato ha detto molto chiaramente che è necessario abolire il sistema centralizzato finora vigente, ed è stato esplicito anche sulla necessità di separare le revisioni contabili interne dal controllo finanziario. Non credo inoltre che il paragrafo del progetto di risoluzione rifletta pienamente il parere espresso dalla Corte dei conti nel Naturalmente la Corte potrà, dopo attenta riflessione, esprimere la propria opinione nei confronti dei cambiamenti proposti per il regolamento finanziario, ma è utile ricordare i commenti fatti in Aula il mese scorso dal Presidente Karlsson. Egli ha detto che il controllo interno della Commissione non è sufficientemente efficace da impedire un funzionamento scorretto. Per esempio, il controllore finanziario aveva concesso il visto preliminare in gran parte dei casi di cattiva gestione e irregolarità recentemente scoperti. Inoltre, la funzione di revisione contabile interna viene svolta, senza adeguata coordinazione, da vari organi, quali lo stesso controllore finanziario, l'Ispettorato generale e alcune unità delle Direzioni generali. Originariamente il sistema centralizzato di approvazione preventiva era senza dubbio adatto a garantire un controllo adeguato, ma con il passare degli anni esso ha finito invece per ridurre il grado di responsabilità dei funzionari sulle decisioni. Non credo che vi sia un reale disaccordo tra noi a tal riguardo. Dal paragrafo traspare la preoccupazione degli onorevoli deputati che ritengono che la transizione debba essere gestita attentamente. Ciò avverrà sicuramente, e gli onorevoli deputati se ne renderanno conto quando leggeranno il documento sulla strategia di riforma. L'obiettivo nostro, della commissione e della Corte del Conti, non è quello di abolire il controllo finanziario, ma di eliminare gradualmente e migliorare il sistema di controllo finanziario centralizzato. Prima di passare ad un altro argomento vorrei aggiungere che siamo d'accordo con il relatore in merito al fatto che le funzioni esistenti di revisione contabile interna debbano essere mantenute finché non verrà istituito, nel giro di qualche mese, il nuovo servizio interno e indipendente di audit. Passando brevemente alla sezione della risoluzione sulla lotta contro la frode, la corruzione, la cattiva gestione e il nepotismo, vorrei dire che la proposta più importante della relazione riguarda le preoccupazioni sollevate in merito alla segnalazione, da parte dei funzionari della Commissione, di quelle che ritengono essere irregolarità. Come ho chiarito nel corso delle udienze di settembre e in altre occasioni, credo come voi che sia importante definire i meccanismi migliori a questo proposito, anche se ovviamente speriamo tutti che tali meccanismi si rendano necessari più raramente possibile. Dal giugno dell'anno scorso il regolamento dell'OLAF ha fornito consigli migliori al personale per quanto riguarda la segnalazione di possibili irregolarità. Proponiamo di completare tali disposizioni definendo i diritti e doveri dei funzionari in merito alla segnalazione di presunte irregolarità tramite canali interni, ma non seguendo esclusivamente la stessa linea gerarchica. Verrà anche vagliata la possibilità di utilizzare specifici canali esterni. Stiamo cercando di mettere a punto le migliori prassi in tal senso. A coloro che segnaleranno in buona fede irregolarità verranno garantite serietà di trattamento delle segnalazioni, riservatezza agli stadi iniziali e tutela della carriera, senza compromettere le indagini svelando troppo presto il contenuto delle segnalazioni. Inoltre i funzionari che saranno oggetto di false accuse verranno tutelati. Quest'anno verrà emessa una comunicazione che fornirà tutti i dettagli del caso. Non penso che il Parlamento rimarrà deluso da ciò che proporremo. Concordo con quanto si dice al paragrafo della relazione sul ricorso ad organi esterni per l'applicazione delle disposizioni esistenti sulla responsabilità a livello finanziario. Abbiamo già in progetto una riforma delle procedure disciplinari esistenti in modo da garantire precisione, equità, uniformità e professionalità, e proporremo l'istituzione di un organo disciplinare interistituzionale - un'altra proposta per la quale avremo bisogno del sostegno e della comprensione del Parlamento. In giugno verrà emessa una comunicazione contenente l'intera proposta di modifica. Un'altra sezione importante della relazione al vaglio dell'Assemblea è quella sulle regole da seguire nella vita pubblica. Con l'introduzione di una serie di codici di condotta, l'attuale Commissione ha cominciato a delineare un chiaro quadro etico, che verrà sviluppato ulteriormente con la proposta, in giugno, di un accordo interistituzionale su una commissione responsabile delle regole nella vita pubblica, iniziativa questa in linea con il progetto di risoluzione. Tale commissione avrà l'importante compito di fornire consigli di ordine etico e normativo e di verificare i codici di condotta comuni e quelli specifici delle varie Istituzioni. Invito il Parlamento ad appoggiarci in tal senso. Attualmente stiamo inoltre valutando come sia possibile applicare efficacemente la proposta di un sistema di classificazione dei documenti di cui al paragrafo della relazione Van Hulten. Il progetto di risoluzione ricorda giustamente che la Commissione deve rispondere al Parlamento del proprio operato. Il Presidente Prodi, il Vicepresidente, signora de Palacio, e altri colleghi hanno dimostrato che la Commissione si sta impegnando realmente in tal senso, e spero che presto si possa trovare un accordo su un codice di condotta per le relazioni tra le nostre Istituzioni, un codice che comprenda norme aggiornate sull'accesso ai documenti. Questo punto è stato sollevato molto giustamente dall'onorevole Elles e poi ripreso dalla onorevole Thors. Sono certo che entrambi sanno che a metà dicembre abbiamo ricevuto ufficialmente il progetto di accordo con il Parlamento, e che stiamo attendendo che il Parlamento decida quando dare avvio ai negoziati sul testo. Saremo lieti di procedere più velocemente possibile su questo punto. Nella relazione si sottolinea giustamente l'importanza fondamentale che la politica per le risorse umane dovrà avere nella riforma. Sono lieto di assicurare agli onorevoli Van Hulten e Haarde che le raccomandazioni dettagliate sull'assunzione, la formazione, la valutazione e la nomina a posti manageriali sono assolutamente in linea con ciò che pensiamo e con le nostre proposte. Desidero anche che ci si muova verso un sistema carrieristico lineare perché l'attuale sistema di categorie non è più adatto alle necessità delle nostre Istituzioni. Sicuramente esso impedisce l'avanzamento e la mobilità delle persone di provate capacità. I deputati che, nel corso del dibattito, hanno giustamente lodato i funzionari della Commissione - la stragrande maggioranza dei quali ha la massima integrità, lavora sodo e ha grandi capacità - hanno fatto delle osservazioni più che corrette. Il Libro bianco sulla strategia della riforma presenterà chiaramente le nostre idee su questi e su altri punti, ma nel frattempo sarà necessario fornire tutti i dettagli ed essere precisi. Nei prossimi mesi, quindi, verrà emanata una serie di comunicazioni, su ciascuna delle quali il Parlamento potrà riflettere ed esprimere la propria opinione. E' ovvio che avremo bisogno di lavorare fianco a fianco con il Parlamento, come Istituzione, sulle principali questioni di interesse comune, e cioè sugli stipendi, le pensioni e la revisione dei regolamenti sul personale. A proposito di quest'ultimo punto, stiamo valutando l'utilità di adottare un regolamento quadro con disposizioni comuni su questioni chiave quali gli stipendi, le condizioni di lavoro e il diritto di rimostranza del personale, un regolamento che permetta contemporaneamente alle diverse Istituzioni di introdurre norme attuative su altre questioni. Invito caldamente il Parlamento ad esprimere la propria opinione su questa idea indicativa. Concludo passando al paragrafo della risoluzione al vaglio del Parlamento, in cui si parla del fabbisogno di risorse per le nostre politiche di cambiamento, un aspetto sicuramente importante. Siamo certi che la riforma fornirà un notevole "dividendo" dal momento che le misure di ammodernamento incoraggeranno una maggiore efficienza e una migliore gestione delle risorse impiegate. E' ovvio, tuttavia, che i fondi a disposizione di alcuni servizi della Commissione sono già molto scarsi, come il Parlamento ha spesso sottolineato. In secondo luogo è chiaro che la riforma richiederà alcuni nuovi investimenti in formazione e tecnologia; in terzo luogo è evidente che occorrerà avviare molti preparativi per l'ampliamento, e tali iniziative già incidono sulla disponibilità di risorse. D'altro canto, assumendoci nuovi compiti - cosa che sicuramente il Consiglio e il Parlamento ci chiederanno di fare - dovremo identificare le cosiddette "priorità negative" ed eliminarle in modo da creare nuovi spazi. Una caratteristica chiave della riforma sarà quindi l' introduzione di una procedura più rigorosa per collegare la determinazione delle priorità alla ripartizione delle risorse in base ad un sistema di gestione basato sulle attività. Desidero sottolineare, tuttavia, che mentre la disciplina interna sulla determinazione delle priorità verrà sicuramente introdotta dalla Commissione, essa potrà essere veramente efficace solo se il Parlamento e il Consiglio la appoggeranno ed assumeranno un atteggiamento egualmente rigoroso nei confronti delle richieste presentate alla Commissione. La Commissione quindi accoglie favorevolmente il paragrafo della relazione Van Hulten. Concludo, signor Presidente, ringraziando l'Assemblea per l'attenzione prestata a questo intervento, necessariamente lungo, e porgendo ancora sentiti ringraziamenti al relatore, alla commissione per il controllo dei bilanci e alle altre commissioni che hanno espresso il loro parere. Speriamo di poter iniziare presto a lavorare fianco a fianco con il Parlamento per mettere a punto il pacchetto strategico di riforme e, cosa più importante di tutte, di poter collaborare con il Parlamento alla messa a punto delle misure applicative che nel corso degli anni si renderanno necessarie per una riforma così complessa.  La discussione è chiusa. La votazione si svolgerà domani alle  Approvazione del processo verbale della seduta precedente Il processo verbale della seduta di ieri è stato distribuito. Vi sono osservazioni?  Signora Presidente, intervengo per parlare di un argomento che riveste grande importanza per tutta l'Assemblea. Ieri pomeriggio si è svolto, come di consueto, il Tempo delle interrogazioni alla Commissione. L'onorevole Provan, che presiedeva la seduta, si è trovato di fronte ad un problema molto serio, in quanto il Commissario Byrne ha impiegato minuti per rispondere ad un'interrogazione. Per l'Assemblea è particolarmente importante avere l'opportunità di rivolgere domande ai Commissari, e ritengo quindi assurdo che uno di loro parli per minuti. Credo che egli fosse soprattutto preoccupato di dover rispondere ad una domanda che, a quanto mi risulta, alcuni colleghi - non io - volevano porgli riguardo al motivo per cui non abbia invocato l'adozione di misure provvisorie contro i francesi a proposito della carne bovina. A parte questo, vorrei suggerire che, a prescindere da chi presiede la seduta, se ci capita di ritrovarci nella situazione in cui un Commissario supera il tempo di parola assegnatogli, il Presidente abbia la facoltà di interromperlo o di invitarlo ad essere più conciso nelle sue risposte.  Grazie, onorevole Sturdy. Do ora la parola all'onorevole Provan, a proposito del quale vorrei segnalare, tra l'altro, che ha gestito in maniera egregia una situazione un po' delicata, tenuto conto dello scarso tempo a disposizione. Penso che, per comunicazioni così importanti, mezz'ora sia comunque davvero molto breve. Credo che dovremmo valutare la possibilità di aumentare la durata del tempo di parola previsto in questi casi.  Signora Presidente, mi fa piacere che sia stata sollevata una questione che era mia intenzione porre all'Ufficio di presidenza, secondo la procedura corretta. Forse dovremmo discutere in seno a tale Ufficio su come in futuro potremmo strutturare in maniera adeguata questo tipo di discussione. Ieri la discussione non si è svolta in un modo che giudicherei soddisfacente. Abbiamo superato di cinque minuti il tempo previsto. Come ha osservato l'onorevole Sturdy, il Commissario ha parlato per minuti ed i deputati hanno avuto solo sei minuti per porre domande. Si è trattato di una situazione assurda, cui dobbiamo cercare di porre rimedio.  Sì, onorevole Provan, esamineremo la questione in occasione della prossima riunione dell'Ufficio di presidenza.  Signora Presidente, la prego di scusarmi: intervengo raramente in situazioni di questo tipo, ma ora lo faccio anche per rivolgere un appello ai miei stessi colleghi. Infatti, per quanto stimi l' onorevole Sturdy, non trovo del tutto giusta la sua osservazione nei confronti del Commissario Byrne, dato che in fin dei conti siamo stati noi a chiedergli di presentare il Libro bianco sulla sicurezza alimentare. Si tratta di un documento molto complesso, che non si può liquidare in dieci minuti. Il Commissario Byrne ne ha impiegati o , dopo di che alcuni di noi hanno posto domande, che talvolta sono durate anche più di un minuto. Io ci ho messo meno di un minuto, altri no. Dipende da noi far sì che per il parere della Commissione non si preveda solo mezz'ora, bensì un' ora, in modo da avere poi abbastanza tempo per discuterne. Quanto ha detto l' onorevole Provan è esatto. Ieri ero presente all'Assemblea plenaria dalle , e siamo stati proprio noi parlamentari ad iscrivere all' ordine del giorno il disastro petrolifero provocato dall'Erica e le tempeste abbattutesi sull'Europa. Ciò ci ha spinto, sotto la Presidenza degli onorevoli Colom e Provan, a parlare più a lungo. Se abbiamo allungato i tempi, ne è responsabile lo stesso Parlamento. I Vicepresidenti hanno avuto un compito difficile, e trovo ingiusto che si accusi il Commissario Byrne, in quanto egli ha atteso e ha sofferto per il protrarsi del dibattito. Dobbiamo essere noi a modificare il nostro ordine del giorno ed essere più disciplinati!  Grazie, onorevole Roth-Behrendt, lei conferma la mia impressione che una discussione di questo genere avrebbe meritato in effetti almeno un'ora. Penso che ne terremo conto in futuro.  Signora Presidente, questo pomeriggio avrà luogo la discussione annuale sullo spazio di libertà, sicurezza e giustizia. E' prevista dall'ordine del giorno come interrogazioni al Consiglio. In realtà, l'interrogazione orale ha lo scopo di introdurre il dibattito da tenersi in relazione con l'articolo , quarto trattino, del Trattato sull'Unione europea. Vorrei chiedere alla Presidenza di garantire che il Consiglio, che non ha risposto per iscritto a queste interrogazioni, risponda, in primo luogo, a quelle poste dalla commissione per le libertà e i diritti dei cittadini, la giustizia e gli affari interni, per poi procedere in modo più efficace al dibattito previsto dal Trattato sull'Unione europea.  Grazie, onorevole Terrón i Cusí. Com'è ovvio, esamineremo la questione con il Consiglio. Siamo usciti un po' fuori dal contesto dell'approvazione del processo verbale. Vi sono altre osservazioni?  Signora Presidente, a proposito del punto vorrei che prendesse nota di ciò che ritengo una chiara violazione della procedura in merito all'interrogazione n. da me presentata ieri sera riguardo all'etichettatura delle lattine di succedaneo del latte materno prodotto dalla Nestlé nell'Unione europea, per la quale è stato usato un linguaggio inadatto nonché diciture e colori fuorvianti, in palese violazione della direttiva n. //CEE sugli alimenti per lattanti. Il caso è stato segnalato la prima volta il ottobre dello scorso anno e ieri, quando ho verificato, il prodotto era ancora in vendita a Islamabad, in Pakistan. So che lei non può esprimere alcun commento sul merito della questione, ma nella sua risposta la Commissione non si è assunta la responsabilità dell'attuazione della direttiva, come non ha presentato le relazioni annuali richieste, né è intervenuta riguardo ad un precedente reclamo ricevuto - si veda in proposito la mia interrogazione n. / Le chiedo di scrivere alla Commissione, invitandola ad adempiere le proprie responsabilità a nome del Parlamento europeo e delle madri di quegli bambini pakistani su mille che muoiono in età neonatale e la cui vita può essere messa a repentaglio dall'uso di un alimento inadeguato mescolato con acqua malsana.  Assolutamente, onorevole Howitt. Non solo, com'è ovvio, il suo intervento verrà iscritto nel processo verbale di oggi, ma scriverò alla Commissione nel senso da lei auspicato.  Programma di attività della Presidenza portoghese compresa la situazione in Angola L' ordine del giorno reca la dichiarazione della Presidenza in carica del Consiglio sul programma di attività della Presidenza portoghese, compresa la situazione in Angola.  Signora Presidente, onorevoli deputati, è per me un grande piacere essere qui al Parlamento europeo per presentare il programma di lavoro della Presidenza portoghese in questo primo semestre del Il testo del programma vi è già noto: mi limiterò quindi a sottolinearne alcuni degli aspetti più importanti. Tengo innanzitutto a dichiarare che secondo il governo del mio paese il lavoro della Presidenza dev' essere caratterizzato non soltanto da un' auspicabile efficienza a livello di Consiglio dei ministri, ma anche da uno sforzo di grande cooperazione con le Istituzioni e con tutti gli organi comunitari, nonché da una costante trasparenza delle attività della Presidenza di fronte all' opinione pubblica europea. Il coordinamento della Presidenza portoghese con il Parlamento europeo meriterà un' attenzione particolare dato il ruolo specifico di quest' ultimo nel quadro interistituzionale e la legittimità che gli deriva dal fatto di essere eletto direttamente dei cittadini europei dei paesi membri. Ecco il primo messaggio che desidero trasmettervi, unitamente all' assicurazione che la Presidenza sarà sempre disponibile per fornire chiarimenti e per un' assoluta e sincera collaborazione con l' Assemblea. Signora Presidente, onorevoli deputati, di fronte alle nuove sfide cui deve rispondere, l' Europa vive oggi sul piano mondiale un momento decisivo nella definizione del proprio modello di organizzazione politica ed economica e nell' affermazione della propria identità. Il progetto della creazione di condizioni di stabilità e di sviluppo nell' intero continente, che ha costituito in Europa il grande obiettivo politico di questa generazione, ci obbliga ad operare alcune scelte che influiranno, in futuro, sulla portata del progetto stesso dell' Unione. In questi ultimi anni siamo riusciti a compiere progressi molto significativi per quanto riguarda la realizzazione del mercato interno ed il progressivo consolidamento di quell' ambizioso progetto che è la moneta unica. Ora dobbiamo andare oltre: dobbiamo far sì che questi passi avanti siano accompagnati dalla parallela evoluzione di altre politiche, in modo da rafforzare e conferire maggiore coerenza ad un processo che riflette le principali preoccupazioni ed istanze della popolazione europea. Se non sapremo far uso in modo efficace e convincente degli strumenti che abbiamo a disposizione, ovvero dell' Europa che siamo già riusciti a costruire, è ovvio che non saremo in grado di stimolare la volontà dei cittadini europei ad accettare che si vada avanti nella costruzione dell' Europa. La Presidenza portoghese si impegna ad adoperarsi affinché in futuro il modello sociale europeo evolva compatibilmente con la capacità dell' Unione di collocarsi all' avanguardia della competitività economica sul piano mondiale. Nell' intento di contribuire alla realizzazione di questo progetto, nel prossimo mese di marzo si terrà un Consiglio europeo straordinario dedicato al tema "occupazione, riforma economica e coesione sociale per un' Europa dell' innovazione e della conoscenza" . Alcuni di voi si chiederanno: quali risultati s' intendono ottenere con questa iniziativa? Apporterà un valore aggiunto rispetto a ciò che è già stato fatto? O forse il Portogallo vuole avviare un nuovo processo che andrebbe ad aggiungersi a quelli elaborati a Lussemburgo, Cardiff o Colonia? Il quesito è legittimo e conoscete già in parte la risposta, contenuta nel documento annunciato dal Primo ministro portoghese due giorni fa. E' nostra intenzione, con questo progetto di lavoro, assicurare una migliore articolazione, un migliore coordinamento dei processi in corso, introducendo tuttavia una nuova dimensione. Dobbiamo fare in modo che l' Europa prenda un nuovo slancio che le consenta, entro i prossimi anni, di trasformarsi in uno spazio economico più dinamico ed attivo sul piano mondiale. In questa prospettiva è importante che l' economia europea riesca ad ottimizzare tutti gli strumenti di cui dispone e soprattutto che non si faccia distanziare nella lotta decisiva della competitività. A nostro modo di vedere questa lotta passa oggi attraverso la democratizzazione della società dell' informazione e della conoscenza a livello europeo e richiede una riduzione radicale della distanza che in questo settore ci separa da altre aree con cui ci troviamo a competere nell' economia globalizzata. E' proprio tale sforzo volto alla modernizzazione, all' aggiornamento e all' uso armonico di nuove risorse che intendiamo lanciare al Consiglio europeo di Lisbona. Per conseguire questo obiettivo che reputiamo di primaria importanza facciamo affidamento su tutti, sul Parlamento, sulle parti sociali, su altri settori della società civile e, naturalmente, sui governi degli Stati membri. Signora Presidente, onorevoli deputati, l' epoca della divisione politica del continente europeo è ormai trascorsa. L' unificazione dell' Europa è divenuta ora l' obiettivo strategico che l' Unione europea deve prefiggersi e sul quale non possono esserci esitazioni. Per decenni i popoli a cui venivano imposte limitazioni nell' espressione della loro volontà si sono sentiti dire che qui, da questa parte dell' Europa, era in costruzione un modello di libertà e di progresso che avremmo voluto spartire con tutti. E' ora giunto il momento di dimostrare che siamo coerenti con ciò che abbiamo detto. Il progetto di ampliamento dell' Unione europea ed i vari accordi che intendiamo sottoscrivere con altri paesi del continente hanno lo stesso orientamento: creare una grande area di stabilità e di sviluppo che possa assicurare all' Europa intera un futuro di pace e di progresso. La Presidenza portoghese deve affrontare l' importante compito di dare continuità ai negoziati per l' ampliamento che hanno avuto inizio nel alla luce di criteri tecnici rigorosi e di una valutazione del merito oggettivo di ciascun candidato. E' nostra intenzione abbordare con i paesi interessati tutti i capitoli negoziali possibili con rapidità ed efficacia, basandoci sulle proposte presentate dalla Commissione europea. Anche con i sei paesi candidati con cui stiamo per avviare negoziati collaboreremo con il massimo impegno, per dar loro la possibilità di ricuperare il tempo eventualmente perduto, senza peraltro rimettere minimamente in discussione i processi negoziali già in corso. Merita da parte nostra particolare attenzione lo specifico caso della Turchia in relazione al quale occorrerà tener conto della realtà che rappresenta e della necessità di alimentare una seria speranza di avvicinamento all' Unione di quello che è uno dei paesi-cerniera dello scenario mondiale. L' ampliamento è dunque un obiettivo europeo a cui la Presidenza portoghese non intende sottrarsi e che cercherà anzi di promuovere. Affinché l' ampliamento possa realizzarsi, l' Unione europea ritiene indispensabile attuare una riforma delle proprie Istituzioni che ne renda più democratico, più efficace e più trasparente il funzionamento. Alcune di tali riforme possono essere attuate senza modificare i Trattati, grazie ad un miglioramento dei metodi di lavoro delle Istituzioni. Altre richiedono invece una revisione dei Trattati che sarà oggetto di una Conferenza intergovernativa che proporremo tra poche settimane e che speriamo possa giungere a conclusione entro l' anno. Si tratta di un compito senza dubbio difficile e delicato perché riguarda la gestione del potere decisionale all' interno dell' Unione. E' nostra intenzione affrontare tale problema con un atteggiamento che coniughi ambizione e realismo, che ci consenta cioè di fare quanto necessario e di compiere tutti i possibili passi avanti in un' atmosfera di consenso affinché i risultati raggiunti possano essere recepiti dagli Stati membri entro la fine del La necessità di rispettare questa data deriva, come tutti sanno, dal fatto che il protrarsi del dibattito potrebbe comportare ritardi nel processo di ampliamento, circostanza che non mancherebbe di avere effetti politici negativi di cui è necessario tener conto. Siamo coscienti del fatto che con questa nuova riforma corriamo il rischio di deludere le aspettative di alcuni e conosciamo le legittime istanze di molti parlamentari che vorrebbero progressi più sostanziali. Posso assicurarvi che la Presidenza portoghese si sforzerà in ogni modo di includere nell' agenda della Conferenza, nell' ambito del mandato che le è stato conferito a Helsinki, tutti i temi che possono costituire una riforma sostanziale, anche se, nell' assicurarvi questo impegno, non posso certo promettere miracoli né garantire che la volontà congiunta dei governi degli Stati membri sia all' altezza delle vostre aspettative e dei vostri desideri. Le parole che pronuncio oggi davanti a voi sono franche e sincere perché non voglio creare false illusioni. A questo proposito desidero richiamare ancora un punto che preoccupa la Presidenza portoghese o, per meglio dire, che ha sempre preoccupato il mio paese, anche prima che avesse inizio il suo semestre di presidenza: la rappresentanza del Parlamento europeo alla Conferenza intergovernativa. Su questo aspetto, che sappiamo sensibile, pur nel rigoroso rispetto delle conclusioni di Helsinki, intendiamo coinvolgere al massimo il Parlamento, sia formalmente, nel quadro di quanto concordato a Helsinki, che sul piano informale, nei modi in cui l' Assemblea riterrà opportuno poter contare sulla collaborazione della Presidenza. Benché occorra riconoscere che ci troviamo di fronte ad una forma di rappresentanza che migliora lo status di cui godeva il Parlamento europeo in occasione dei negoziati per il Trattato di Amsterdam, riteniamo importante fare del nostro meglio per instaurare un' atmosfera di fiducia e di effettiva collaborazione fra Consiglio e Parlamento. In quest' ottica ho avuto l' opportunità di scrivere al Presidente del Parlamento europeo comunicandole che la Presidenza, conformemente a quanto è stato deciso a Helsinki, intende avviare i lavori della Conferenza intergovernativa con una riunione ministeriale straordinaria a margine del Consiglio "affari generali" di febbraio. All' inizio di ogni conferenza a livello ministeriale, vi sarà quindi la possibilità di uno scambio di opinioni con il Presidente del Parlamento e due rappresentanti dell' Assemblea. Il Parlamento europeo sarà inoltre rappresentato da due osservatori in tutte le riunioni del gruppo preparatorio presieduto dal Sottosegretario di Stato per gli affari europei. Nella lettera cui ho fatto cenno ho aggiunto che la Presidenza si impegna ad assicurare un coinvolgimento efficace del Parlamento europeo nell' elaborazione dell' agenda della CIG. Siamo aperti a qualsiasi forma di cooperazione che, nel rispetto delle conclusioni di Helsinki, il Parlamento ritenga adeguata. Desidero assicurarvi che potete contare su di noi per portare avanti questo lavoro congiunto. Signora Presidente, onorevoli deputati, il ruolo dell' Unione nel mondo potrà affermarsi nella difesa dei suoi principi e dei suoi interessi solo se riusciremo a dare credibilità alla voce dell' Europa, se riusciremo a rispondere in modo efficace alle crisi che si verificano in scenari strategici a cui non possiamo rimanere indifferenti. Seppure con letture diverse, la crisi del Kosovo è stata e continua ad essere per noi tutti una lezione dalla quale dobbiamo trarre le debite conseguenze. Ora, più che in passato, è evidente che l' Europa deve disporre di capacità proprie per poter agire in modo efficace ed in tempo utile in situazioni di crisi ed intervenendo con azioni in grado di assicurare la stabilità e la pace in zone di importanza vitale per la nostra sicurezza collettiva. Il Consiglio europeo di Helsinki ha affidato alla Presidenza portoghese il compito di mettere in atto nuovi meccanismi di sicurezza e di difesa a livello europeo, compatibili con gli impegni assunti da diversi Stati membri nel quadro dell' Alleanza atlantica, nonché con la specifica situazione in cui si trovano alcuni paesi all' interno dell' Unione europea. E' molto importante da parte nostra poter assicurare l' assoluta compatibilità delle nuove scelte con gli interessi dei nostri partner NATO, sia a livello europeo che in ambito transatlantico. In questi sei mesi verificheremo la volontà di collaborare in questo settore per cercare di elaborare un sistema di coordinamento che possa adeguarsi alle diverse sensibilità e ai diversi interessi in causa. E' un compito certamente difficile, ma siamo convinti che si tratta di una sfida di primaria importanza per la credibilità dell' azione esterna dell' Unione, ed esploreremo naturalmente le possibilità offerte dal fatto che presiediamo simultaneamente l' Unione europea e l' Unione dell' Europa occidentale. In questo mio intervento, signora Presidente, onorevole deputati, desidero aggiungere alcune considerazioni in materia di relazioni esterne dell' Unione e sottolineare alcuni aspetti complementari del programma di lavoro della Presidenza portoghese. A nostro avviso lo sforzo dell' Unione per dotarsi di Istituzioni solide ed operative sul piano interno dovrà sempre essere accompagnato dalla più grande attenzione per ciò che avviene al di fuori dei suoi confini. L' Europa ha sempre vinto quando ha saputo mantenere un atteggiamento attivo ed aperto verso l' esterno, quando non si è chiusa in se stessa per sottrarsi alle sfide che il mondo le metteva di fronte. Ci troviamo ora nella necessità di guardare dritto davanti a noi, in questo mondo esterno in cui dobbiamo essere presenti in modo operativo. Per questa ragione è intenzione della nostra Presidenza attuare un insieme di azioni che promuovano e rafforzino la presenza dell' Europa nel mondo, sia seguendo le linee che le sono tradizionalmente proprie nelle sue relazioni con l' esterno, sia promuovendo nuove iniziative in settori che riteniamo debbano essere al centro dell' agenda europea. Ovviamente grande attenzione verrà riservata alla grave situazione dei Balcani e alle relazioni con la Russia e l' Ucraina, con particolare riguardo ai focolai di tensione che caratterizzano quest' area così vicina all' Unione. Desideriamo anche assicurare che l' area mediterranea rimane fra le priorità della nostra agenda esterna: a questo proposito attueremo varie iniziative nel quadro del processo di Barcellona e faremo di tutto per assicurare la visibilità dell' intervento dell' Unione nel processo di pace in Medio Oriente. Si è fatto un primo importante passo in questa direzione con il mio recente viaggio nella regione, in occasione del quale ho visitato, accompagnato dall' Alto Rappresentante per la politica estera e di sicurezza comune e dalla Commissione, la Siria, Israele, la Palestina, la Giordania, l' Egitto ed il Libano. Continua ad essere nostra intenzione sviluppare un dialogo politico integrato con tutti i paesi africani, nonché assicurare che il processo avviato nell' ambito della Convenzione di Lomé abbia in futuro un seguito soddisfacente. L' America Latina merita particolare impegno nel quadro dell' azione esterna, data la crescente importanza che questa regione riveste per l' Europa e la complementarità di interessi che oggi ci lega a quella parte del mondo. Il dialogo transatlantico con gli Stati Uniti ed il Canada occuperà analogamente un posto importante nella nostra agenda ed attribuiamo particolare interesse alla nostra comune partecipazione alle istituzioni euroatlantiche e soprattutto al nostro impegno a rilanciare senza ritardo il dibattito in seno all' Organizzazione mondiale del commercio. Si potrebbero segnalare molte altre iniziative, segnatamente in ambito multilaterale e di dialogo politico bilaterale. Mi limiterò tuttavia a sottolineare la novità costituita da un vertice con l' India e le riunioni ministeriali con Australia e Nuova Zelanda. Signora Presidente, onorevoli deputati, non voglio protrarre eccessivamente questo mio intervento per lasciare spazio alle domande che mi verranno poste e a cui sarò lieto di rispondere. Non posso tuttavia concludere senza citare due priorità essenziali che animeranno il nostro lavoro ed una questione che ha diretta attinenza con il funzionamento dell' Assemblea. La prima questione è collegata al settore della giustizia e degli affari interni: si tratta molto probabilmente di uno dei settori di espansione dell' attività dell' Unione che, dopo Amsterdam, si rivela più promettente. In questo campo aspettiamo proposte concrete da parte della Commissione che ci consentano di realizzare uno spazio di libertà, sicurezza e giustizia che risponda alle aspettative che i cittadini dell' Unione nutrono a questo riguardo nell' ambito del progetto europeo. La seconda questione riguarda il problema della sicurezza alimentare: viviamo oggi in Europa una situazione estremamente delicata da cui trae origine un' atmosfera di sfiducia che influenza il mercato interno e si proietta negativamente sulla tutela dei consumatori, oltre ad avere conseguenze anche nel quadro delle nostre relazioni esterne. Riteniamo sia importante invertire questa tendenza. A tal fine è essenziale creare un quadro operativo armonizzato a livello europeo, segnatamente con l' istituzione di un' agenzia che possa fungere da strumento di coordinamento delle varie realtà nazionali. La proposta recentemente avanzata dalla Commissione con il suo Libro bianco verrà presa in debita considerazione durante la Presidenza portoghese che intende presentare una relazione in merito al Consiglio europeo di Feira in giugno. In ultimo vorrei precisare che alla questione dello statuto dei deputati e degli assistenti del Parlamento europeo verrà assicurata la necessaria attenzione da parte della Presidenza perché riteniamo indispensabile dare soluzione a questo importante aspetto che attiene alla dignità dell' incarico di quanti operano nell' ambito della vostra Istituzione. In tale contesto faremo del nostro meglio per trovare, intessendo un dialogo con l' Assemblea e lavorando congiuntamente in seno al Consiglio, una soluzione giusta ed equilibrata a questo problema. Sono questi, signora Presidente, onorevoli deputati, i messaggi che desidero trasmettervi a nome del mio governo nel momento in cui ha inizio la Presidenza portoghese dell' Unione. Rimango naturalmente a vostra completa disposizione per tutti gli eventuali chiarimenti che giudichiate necessari. Grazie per la vostra attenzione.  Ringrazio il Presidente in carica del Consiglio per questo intervento e lascio immediatamente la parola al Commissario Patten, a nome della Commissione.  Ringrazio il Ministro degli esteri Gama del suo intervento estremamente ponderato ed esauriente. Sono lieto che la sua visita in Medio Oriente sia stata così proficua, ma sono spiacente di non averlo potuto accompagnare poiché, in quel momento, stavo cercando di raggiungere Salonicco per la prima riunione dell' Agenzia per la ricostruzione. Dico "cercando" perché di fatto ho trascorso gran parte del lunedì all' aeroporto di Monaco. Oggi non intendo dilungarmi, fra l' altro perché non voglio anticipare l' allocuzione che il Presidente Prodi terrà dinanzi al Parlamento il mese prossimo. Tale intervento riguarderà non solo il prossimo semestre, ma anche il prossimo quinquennio. Vorrei tuttavia fare mie le parole del Presidente in carica del Consiglio per ribadire che la Commissione continuerà naturalmente ad attribuire grande importanza all' obbligo di rendere conto del proprio operato al Parlamento. Sosteniamo inoltre gli sforzi della Presidenza per rendere più efficace il Consiglio dei Ministri. In quanto Commissione, abbiamo già avviato un programma di riforme di primo piano che discuteremo col Parlamento nei mesi a venire. Ma vorrei incentrare i miei commenti principalmente su questioni che rientrano nella mia competenza di Commissario per le relazioni esterne. La Presidenza nutrirà interessi più ampi: dovrà guidare la prima fase della Conferenza intergovernativa, nonché dar seguito ai numerosi impegni assunti dai Consigli europei di Helsinki e Tampere. Ad esempio, per quanto riguarda l' ampliamento, in febbraio inizieranno i negoziati formali con i sei nuovi candidati. Nel contempo, bisognerà stare al passo nei negoziati con gli altri candidati ed elaborare la strategia di preadesione per la Turchia. In tutti questi settori, la Commissione lavorerà fino allo stremo. Altre iniziative di primo piano saranno il Consiglio europeo di marzo sull' occupazione, la riforma economica e la coesione sociale per un' Europa dell' innovazione e della conoscenza, cui il Presidente in carica del Consiglio ha fatto riferimento. Intendiamo dar seguito a tale Consiglio con un piano d' azione, l' E-Europe per la società dell' informazione. Quanto al mio settore, la Presidenza individua a giusto titolo nella formulazione di una politica europea comune in materia di sicurezza e di difesa una priorità assoluta. Il Presidente in carica Gama ha giustamente sottolineato quanto sia importante colmare il divario fra peso economico ed influenza politica dell' Europa, non per una sorta di vanagloria postimperialistica bensì perché è quanto si aspettano da noi i cittadini europei ed il mondo. La Presidenza auspica la costituzione di un Comitato interinale per la politica e la sicurezza: ho proposto che la Commissione istituisca un centro di crisi ristretto che, se necessario, ci consenta di reagire più prontamente, soprattutto per la fornitura di aiuti. La Commissione ritiene altresì prioritaria la costituzione di un fondo di rapido intervento, volto a fornire finanziamenti tempestivi per attività ad hoc di prevenzione e gestione delle crisi. Ciò dovrebbe contemplare, ad esempio, il rapido spiegamento di forze di polizia e l' invio di controllori in materia di rispetto dei diritti umani e per le consultazioni elettorali, nonché fornire assistenza ai civili, prevedere norme di sicurezza per le riforme istituzionali, sostenere le campagne per la riforma dei mass-media e l' informazione dell' opinione pubblica. Continueremo ad impegnarci nei Balcani, sostenendo Bernard Kouchner e l' amministrazione ONU del Kosovo, sviluppando i nostri contatti con l' opposizione serba per incoraggiare un avvicendamento di regime, appoggiando il governo democratico del Montenegro, proseguendo l' arduo compito della creazione di una Bosnia multietnica, sostenendo il nuovo governo croato ed avvicinando all' Europa l' Albania e la ex Repubblica jugoslava di Macedonia. Vorrei fare tre osservazioni di carattere generale. In primo luogo, dobbiamo fare il possibile per garantire il miglior uso possibile delle nostre risorse, che sono limitate. Mi sono soffermato in precedenza sulla lentezza e l' inefficienza con cui vengono approntati i nostri programmi di aiuto. Ho ormai la fama di essere ossessionato da questa tematica, e ne vado fiero. Chiunque venga nel mio ufficio vedrà che ho ormai consumato muri e tappeti tanto sono frustrato dalla lentezza con cui si procede. E' una situazione intollerabile, deve cambiare e cambierà. Come ho già detto, ho l' onore di operare con funzionari che sono validissimi ma devono attenersi a procedure pessime. Ecco perché abbiamo avviato una revisione delle modalità dei nostri programmi di aiuti all' estero, e spero di sottoporvi queste proposte di modifica entro la primavera. Mi rallegro che attribuiate priorità a questo tema. Stiamo elaborando un nuovo regolamento in merito alla nostra assistenza ai Balcani. E' nostro intento semplificare le procedure ed accelerare l' assistenza. Riferiremo, congiuntamente a Javier Solana, al Consiglio europeo di Lisbona sulla nostra politica nei Balcani e su come migliorare la nostra fornitura di aiuti. Lunedì si sono avviati, a Salonicco, i lavori dell' Agenzia europea per la ricostruzione. Essa avrà un ruolo fondamentale, anzitutto in Kosovo ed in seguito, credo, su più ampia scala. Spero che sia in grado di ricalcare le orme della Task Force di Pristina che sta per giungere al termine del suo mandato. Essa ha dimostrato che l' Unione può svolgere un lavoro veramente efficace in modo rapido, con la giusta leadership, riducendo al minimo la burocrazia e delegando poteri ad operatori in loco. Lodarne l' operato non è una dimostrazione di compiacimento circa la posizione raggiunta in Kosovo: vi è moltissimo da fare, nella regione, per essere all' altezza delle promesse fatte e dei nostri ideali. Vi è un ulteriore punto che riguarda la questione delle risorse: gli Stati membri devono essere disposti ad operare scelte difficili su quanto l' Unione può o non può fare e riconoscere francamente che talvolta impediscono alla Commissione di agire efficacemente proprio a causa dei vincoli che pongono ai nostri sforzi. Questo sarà un anno critico per la Russia, con l' elezione del successore di Eltsin. Naturalmente, all' orizzonte incombe lo spettro della Cecenia. Dovremo tenere sotto controllo la nostra politica. La Commissione ha bisogno di chiare indicazioni da parte degli Stati membri su come utilizzare gli strumenti a disposizione: la strategia comune, l' accordo di partenariato e cooperazione, TACIS, i programmi per i diritti umani e la democrazia, gli aiuti alimentari e così via. Stiamo riflettendo col Consiglio su come attuare le decisioni prese ad Helsinki. In Medio Oriente vi sono buoni motivi per sperare: di recente, il processo di pace è andato accelerandosi nonostante la battuta d' arresto di questa settimana. Fra poco si terrà un dibattito in merito. Vorrei precisare che l' Unione europea deve, e continuerà a dover svolgere, un ruolo rilevante in materia, e questo non solo attingendo maggiormente alle nostre tasche, anche se il nostro contributo finanziario è stato e resterà considerevole. Per tornare a casa nostra, dobbiamo infondere nuova vita al processo di Barcellona: attendo con impazienza la Conferenza sul partenariato euromediterraneo che si terrà nel corso dell' anno, nonché il Vertice Europa-Africa. Spero che saremo in grado di collaborare con la Presidenza nel promuovere rapporti economici e politici sempre più stretti fra Unione europea ed Asia. Fra breve la Commissione presenterà una comunicazione sull' Indonesia, e speriamo che i nostri colloqui con la Cina sull' adesione all' OMC, per quanto complessi, portino ad una conclusione fruttuosa. Mi rallegro che, grazie all' iniziativa della Presidenza, si terrà un vertice con l' India: ritengo infatti che dovremmo adoperarci per intensificare i nostri rapporti con quella che è, dopotutto, la più grande e popolosa democrazia al mondo, un paese dove, elezione dopo elezione, vi sono più elettori in consultazioni libere ed eque che non in tutta l' Europa e l' America del Nord messe insieme. Il Parlamento, com' è comprensibile, ha sempre prestato grande attenzione al sostegno fornito dall' Unione europea ai diritti dell' uomo ed alla democratizzazione a livello mondiale, fra l' altro con i cento milioni di euro messi a disposizione nell' ambito dell' iniziativa europea per la democrazia ed i diritti dell' uomo. Condivido appieno tale interessamento: si sono avuti molti cambiamenti negli ultimi anni, non ultima l' approvazione, nel , dei due regolamenti sui diritti dell' uomo. Nel primo semestre di quest' anno la Commissione intende adottare una comunicazione che esponga la sua strategia politica in questo settore, ivi inclusa la gestione ufficiale dei programmi in materia di diritti dell' uomo e democratizzazione. Il Parlamento ha chiesto alla precedente Commissione di valutare la partecipazione europea alle missioni di osservazione elettorale negli ultimi anni, esperienza, questa, definibile, nella migliore delle ipotesi, come "ibrida" . In replica a questa richiesta ed ai mutamenti del contesto legale e di bilancio dovuti ai nuovi regolamenti, la Commissione intende approvare, prima di Pasqua, una comunicazione che esponga alcune proposte volte a razionalizzare e potenziare le nostre attività in materia di osservazione ed assistenza delle consultazioni elettorali. Questo, mi risulta, sarà un argomento di particolare interesse per l' Assemblea. Sarà senz' altro un semestre denso, un periodo in cui si potranno, almeno lo speriamo, prendere decisioni importanti. Sono impaziente di collaborare con gli onorevoli parlamentari e con la nuova Presidenza, con cui mi congratulo per il programma formulato. Sono desideroso di collaborare con voi per conseguire tale obiettivo.  Signora Presidente, signor Presidente del Consiglio, Commissario Patten, onorevoli colleghi, sia il Presidente del Consiglio che il Commissario Patten hanno parlato della necessità di una buona cooperazione fra le Istituzioni. Posso dirmi pienamente d' accordo e ribadire, a nome del gruppo PPE-DE, che desideriamo la collaborazione più stretta possibile con la Presidenza del Consiglio. Con la Commissione tale cooperazione si è già instaurata in linea di massima e sono stati avviati contatti positivi. Spero che continueremo a curare questi buoni rapporti e a collaborare, durante il semestre di Presidenza portoghese, in modo da conseguire un successo comune. Infatti, se la Presidenza avrà successo, sarà un nostro successo comune, un successo dell' Europa. Pertanto auspico una proficua e stretta cooperazione. Signor Presidente del Consiglio, è la seconda volta che il Portogallo ricopre la Presidenza del Consiglio. Abbiamo piena fiducia in lei; la invitiamo però ad essere ambizioso! Il più grande progetto che avvierà sotto la sua Presidenza sarà la Conferenza intergovernativa. Desideriamo incoraggiarla vivamente a dare il suo contributo, in modo che possiamo andare oltre i tre cosiddetti leftover di Amsterdam e prefiggerci un programma più ambizioso. Sia pronto, la sollecitiamo in tal senso, ad avanzare proposte durante la sua Presidenza, facoltà esplicitamente concessale dal Vertice di Helsinki, così che possiamo spingerci oltre i tre settori tematici dei leftover di Amsterdam, in quanto la semplice realizzazione di questi ultimi non basta per fare della prossima Conferenza intergovernativa un successo. Perciò dobbiamo andare oltre e la pregherei di avvalersi della sua facoltà di sottoporre alla Conferenza nuove proposte. Non vorrei addentrarmi ora nei dettagli, anche se sarebbe interessante. Ma questo è riservato ai dibattiti, ed i colleghi Dimitrakopoulos e Leinen hanno presentato una relazione il cui orientamento generale coincide con la nostra posizione. Sia dunque ambizioso. Vi è un punto sul quale dobbiamo insistere: al Vertice di Helsinki si è parlato dei due osservatori del Parlamento europeo. La pregherei vivamente di fare sì, nello svolgimento concreto della Conferenza, che questi due rappresentanti, nella misura del possibile, partecipino alla Conferenza con pari diritti e dispongano degli strumenti tecnici e di lavoro necessari affinché il Parlamento possa farsi sentire in maniera adeguata anche in sede di Conferenza intergovernativa. Glielo chiedo in tutta franchezza e sincerità. Giudicheremo la sua Presidenza del Consiglio anche in base all' attuazione di questo obiettivo. Ringraziamo inoltre la Commissione perché il Presidente Prodi, ad Helsinki, ha appoggiato le proposte del Presidente della nostra Assemblea, onorevole Fontaine, per assicurare un ampio approccio alla Conferenza intergovernativa, nonché una partecipazione adeguata di entrambi i rappresentanti del Parlamento europeo. Sotto la Presidenza portoghese ricominceranno i negoziati con sei paesi, cinque dell'Europa centrale più Cipro. Il gruppo PPE-DE ha sempre chiesto di considerare l' Europa centrale come un insieme e spera che nei mesi a venire si facciano progressi nei negoziati, che si preannunciano ardui. La pregheremmo di attribuire a livello europeo la massima priorità alle questioni inerenti alla sicurezza interna, che non solo sono importanti di per sé, ma costituiscono un aspetto molto importante per il consenso all' ampliamento da parte dei paesi dell' Unione europea. Lei ha fatto una breve osservazione sulla Turchia: il Parlamento europeo ha preso atto del suo status quale paese candidato, deciso ad Helsinki. Tuttavia ora chiediamo che, nella gestione concreta dei rapporti con la Turchia, siano applicati gli stessi criteri che per i paesi dell'Europa centrale. Un esempio: se in Slovacchia o Romania vi è una minoranza ungherese, e noi insistiamo affinché possa preservare la propria identità, pretendiamo lo stesso da parte della Turchia nell' affrontare il problema dei curdi. Vogliamo che si facciano progressi in merito, in modo da tutelare l' identità delle minoranze etniche in Turchia, e la preghiamo di prendere le iniziative del caso. Il Commissario Patten ha parlato, a ragione, dello spazio Mediterraneo. Il nostro gruppo è concorde nel ritenere che i rapporti con i paesi del bacino mediterraneo, nonché la situazione nel Nordafrica e nel Medio Oriente sono, per l' Unione europea, tanto importanti quanto gli sviluppi nell' Europa centrale ed orientale. Vi attribuiamo un' elevata priorità e vogliamo un dialogo fra culture. Tuttavia vorremmo anche che non si fosse precipitosi nell' invitare a Bruxelles determinati esponenti dei paesi mediterranei. Bisognerebbe riflettere e chiedersi se tale invito non debba piuttosto avvenire alla conclusione del processo di pace. Ma in questa sede non starò a dilungarmi in merito. Un' osservazione conclusiva: abbiamo sentito con piacere che lei è intervenuto anche sullo statuto dei deputati. Il Parlamento ha presentato una proposta, che non proviene dal nostro gruppo, bensì dall'onorevole Rothley, che però appoggiamo pienamente. Vogliamo uno status equo ed uniforme per tutti i parlamentari europei; intendiamo così tutelare la dignità dei deputati stessi - approvo quanto lei ha detto in proposito -, ma deve trattarsi di uno status uniforme, valido per tutti i membri del Parlamento europeo. Se lei realizzerà tali intenti ed anche gli altri punti del suo programma, se avrà successo - ed è quanto le auguriamo, in quanto ciò non ha nulla a che vedere con gli schieramenti politici -, sarà un successo per l' Europa e per tutti noi, per la stabilità, la sicurezza e la democrazia nel nostro continente. In tal senso, le auguro pieno successo a nome del gruppo PPE-DE!  Signora Presidente, Ministro Gama, Presidente in carica del Consiglio, signor Commissario, onorevoli deputati, a nome del gruppo socialista vorrei darle il benvenuto e congratularmi per l'intervento e la presentazione del programma della Presidenza portoghese precisando che la nostra collaborazione con il Consiglio, come anche con la Commissione, ma in questo caso particolare con il Consiglio, non è da considerarsi unicamente come imposta da un principio istituzionale bensì come risultato del nostro consenso sul contenuto del programma presentato dalla Presidenza portoghese. A nostro parere, tale programma rivela una concezione equilibrata ed ambiziosa di ciò che deve essere l'Unione europea di fronte alle sfide da affrontare: consolidamento, per quanto riguarda l'azione esterna, di una strategia politica di relazione con vari punti e regioni del mondo, con particolare attenzione a ciò che sta avvenendo in America latina e nel MERCOSUR e con l'attribuzione di una priorità all'ampliamento e alla necessità di approfondire la politica di difesa e la politica estera della stessa Unione europea. Ma insieme a tale prospettiva, bene espressa nel programma della Presidenza, il testo contiene anche priorità e preoccupazioni che riguardano i problemi degli europei e dei paesi che fanno parte dell'Unione: la priorità dello spazio di libertà, sicurezza e giustizia, nonché quella di rispondere alle preoccupazioni sulla sicurezza alimentare, sulla salvaguardia dei diritti dei consumatori e sulla questione ambientale, in una prospettiva di sviluppo sostenibile. Di tutti questi aspetti, signor Ministro, ce n'è uno che merita il nostro elogio: la priorità attribuita dalla Presidenza portoghese alle questioni sociali e all'occupazione. La Presidenza portoghese non si è limitata a riproporre nel suo programma l'eredità degli altri Consigli: essa ha fatto una scelta, ha voluto lasciare un segno che per noi socialisti come, ne sono sicuro, per la maggior parte dei deputati al Parlamento, è molto importante: non solo trasformare l'Unione europea in uno spazio dinamico e competitivo a livello mondiale, ma soprattutto essere fedeli ai suoi valori di civiltà e tutelare il modello sociale europeo. Tale preoccupazione di competitività basata sull'innovazione e sulla conoscenza è forse, all'inizio del nuovo millennio, il miglior tributo che possiamo recare ai fondatori dell'Europa ed al genuino progetto di solidarietà dell'Unione europea. Per il modo in cui la settimana scorsa il Presidente del Consiglio ha presentato il programma e per la sua formazione, sarei portato a considerare questo punto non solo come priorità di una Presidenza, ma anche come un progetto per il futuro dell'Unione europea. Ci congratuliamo dunque per la scelta di tale priorità ed offriamo la nostra disponibilità a collaborare al suo approfondimento e perché si passi davvero dalle parole ai fatti. La seconda questione ha a che fare con la Conferenza intergovernativa, già citata dall'onorevole Poettering. Il Parlamento europeo è stato profondamente deluso dalle conclusioni del Consiglio di Helsinki. Deluso per il modo in cui il Consiglio guarda al Parlamento europeo e deluso per l'agenda della Conferenza. Riguardo alla riforma del Trattato, il Parlamento non vuole essere relegato al ruolo di osservatore dei lavori della Conferenza intergovernativa. Abbiamo opinioni, capacità ed esperienza e desideriamo quindi dare il nostro contributo per far sì che l'Europa e l'Unione europea possano svilupparsi e giungere a compimento. Riguardo al contenuto dell'agenda, non si tratta di un capriccio né di testardaggine da parte del Parlamento. Riteniamo che non possa esserci una CIG ogni anno e che ci sia ora la possibilità di affrontare alcuni argomenti, non tutti, in quanto non si può realizzare l'intera riforma, ma solo approfondire alcuni temi contenuti nell'agenda. La questione della politica di difesa, quella dei diritti dei cittadini, che potrà forse essere trattata contemporaneamente ad una Convenzione sulla Carta dei diritti fondamentali, e la questione del Procuratore europeo sono temi che, con altri che verranno presentati più dettagliatamente, secondo noi potrebbero essere inseriti nell'agenda; per questo mi compiaccio che la Presidenza si sia dichiarata a favore di un'agenda ricca di contenuti. La si potrà definire ricca di contenuti, globale o più esauriente, ma mi fa piacere notare che, con serietà e realismo - espressione usata dal signor Ministro - c'è una disponibilità da parte della Presidenza portoghese a collaborare con il Parlamento per sensibilizzare gli altri governi ad inserire nell'agenda un maggior numero di argomenti. Questo lavoro non può essere assegnato soltanto alla Presidenza portoghese. Ognuno di noi nel proprio paese, ognuno di noi assieme ai colleghi dei parlamenti nazionali ha la responsabilità di sensibilizzare gli altri governi affinché si possa giungere ad un accordo sull'argomento. Desideravo chiederle, signor Ministro, se si sono fatti progressi, se il Parlamento potrà dare il suo parere in tempo utile affinché il Febbraio possa iniziare la CIG e se la Presidenza portoghese intende presentare già in occasione del Consiglio europeo straordinario di Lisbona una proposta riguardo all'agenda della nuova CIG. Signor Presidente in carica del Consiglio, le faccio tanti auguri. Il suo compito non è per niente facile, il programma della Presidenza portoghese, come ha detto l'onorevole Barón Crespo, è molto ambizioso ma, come ha scritto un poeta portoghese, "quando un uomo sogna, il mondo palpita e progredisce" ed è proprio in presenza di grandi ambizioni che si possono fare passi avanti, anche piccoli, nella direzione di un'Unione europea più forte, più solidale e soprattutto più vicina a tutti i suoi cittadini.  Signora Presidente, signor Presidente in carica del Consiglio, signor Commissario, vorrei cogliere quest' occasione a nome del gruppo ELDR per avanzare tre proposte alla Presidenza entrante. Anzitutto, in merito all' ampliamento vorrei dire che ci rallegriamo vivamente del cambiamento nella nota di fondo e nelle ambizioni politiche che sottostanno al dibattito. Ciò è stato confermato ad Helsinki e ora spetta a questa Presidenza far progredire la situazione. Per i paesi candidati già in fase avanzata di negoziato, è chiaro che ci stiamo avvicinando alla parte più critica e difficile del processo negoziale, e per quelli cui è appena stato dato via libera ad Helsinki dobbiamo iniziare ora. In tale contesto è importante individuare ed affrontare determinati elementi che emergono chiaramente in seno al dibattito ed all' opinione pubblica. In alcuni paesi candidati è evidente un certo qual allontanamento dell' opinione pubblica dal progetto europeo: è importante riconoscere ed affrontare politicamente questo problema. In taluni casi, è chiaro che sta emergendo una mentalità che contrappone due blocchi, "noi" e "loro" , ed è un problema da risolvere. Vorrei suggerire alla Presidenza di utilizzare, oltre ai canali ordinari della diplomazia tramite cui si impegna, nella sua dichiarazione d' intenti, a consultare i paesi candidati sulle loro prospettive e sulla CIG, la Conferenza europea quale meccanismo e metodo pubblico per udire il parere dei candidati e dialogare con essi. Questo sarebbe un modo per indicare, al più alto livello politico, che tali paesi godono presso di noi di pari stima. Secondo il mio gruppo, è importante che si veda il nostro impegno nella creazione di un' Europa del partenariato e non di un' Europa del diktat. Dobbiamo trovare meccanismi per chiarire, strada facendo, questo concetto ai nostri partner candidati all' adesione. Il secondo punto che vorrei menzionare è la Conferenza intergovernativa. Spetta alla Presidenza assolvere il compito cruciale di redigere l' agenda ed avviare la Conferenza, compito, questo, talora piuttosto ingrato e difficile. E' chiaro che la Conferenza si impegna ad esaminare i leftover di Amsterdam. Ciò, a mio parere, è necessario ma non sufficiente: l' agenda dovrebbe prefiggersi ben altre ambizioni e su questo condivido il parere degli altri colleghi intervenuti oggi. Si avverte quasi la ventata di freddo con cui, ad Helsinki, la porta si è chiusa sulle ambizioni più ampie, anche se, in quella stessa porta, le conclusioni hanno lasciato uno spiraglio. Signor Presidente in carica, le chiederei di mettere con fermezza un piede in questo spiraglio ed elaborare un' agenda più ambiziosa. E' estremamente importante che si colga ora, con questa CIG, l' occasione per rianimare l' Europa. E' palese che l' attuale redazione dei Trattati non riflette, in modo significativo ed accessibile, le aspirazioni dell' Europa contemporanea. L' attuale Trattato non riesce ad esporre in modo chiaro e comprensibile per il comune cittadino il funzionamento delle Istituzioni. Dobbiamo spiegarlo meglio inserendo il tutto nel contesto dei documenti fondamentali e vi prego di tornare a riflettervi. Può essere che sia stato prematuro, ad Helsinki, dire di "sì" alle ambizioni, ma è senz' altro prematuro, oggi, dire di "no" . Riesaminate la questione ed avrete l' appoggio dell' Assemblea. Mi rallegro vivamente per l' impegno espresso a favore di un' Europa dell' innovazione e della tecnologia, e sono impaziente di intervenire nel dibattito in Assemblea e direttamente presso la Presidenza. Abbiamo lavorato molto con gli Stati Uniti in materia di dialogo digitale, specie ora nel settore della privacy e della trasmissione di dati, ma in modo inconcludente. Vi è un forum legislativo cui partecipano la nostra Assemblea ed il Congresso americano; il Consiglio e gli Stati Uniti tengono incontri regolari e ci resta un margine sempre più esiguo, con l' amministrazione uscente, per chiudere alcune vertenze. La solleciterei, signor Presidente in carica del Consiglio, a porre mano a questa agenda portando il dialogo digitale transatlantico a conclusioni puntuali e tempestive, senza lasciare che ristagni per poi riprenderlo, in data futura, sotto un' altra amministrazione. Ora l' opportunità che le si presenta è reale e la può cogliere come parte integrante del suo impegno nei confronti dell' Europa dell' innovazione. Proceda: le auguriamo pieno successo.  Signor Presidente in carica del Consiglio, per una felice combinazione del calendario lei eredita una responsabilità particolare, vale a dire quella di preparare una Conferenza intergovernativa che è chiaramente cruciale per il futuro dell'Europa. Inoltre - questo è il secondo tema che intendo affrontare - lei presiederà un'altra Conferenza, la cui importanza non può sfuggire, sull'occupazione e la coesione economica e sociale. Per quanto riguarda la Conferenza intergovernativa, mi consenta di dirle quali sono la posizione e le proposte del gruppo cui appartengo. In merito al contenuto, innanzitutto, i vari colleghi che sono intervenuti hanno giustamente sottolineato il carattere insufficiente del Consiglio europeo di Helsinki. Un ordine del giorno così striminzito ci è parso inaccettabile. Auspichiamo che fra gli argomenti che saranno presi in esame vengano integrati almeno quattro punti concreti: lo statuto giuridico della Carta dei diritti fondamentali e le sue implicazioni per la cittadinanza; la cooperazione rafforzata, meccanismo essenziale; la progressiva integrazione della politica estera e di sicurezza, ponendo un accento particolare sulla prevenzione dei conflitti nel pilastro comunitario; infine, la revisione, con particolare riguardo ai suoi obiettivi, del Trattato EURATOM, ormai divenuto obsoleto, e la sua integrazione nel Trattato sull'Unione. Quanto al metodo, l'impostazione intergovernativa ha palesemente mostrato i propri limiti, da molto tempo peraltro, con la regola dell'unanimità come suo corollario. Il Consiglio ha scelto a torto di non cambiare metodo. Ne siamo delusi, ma se il Consiglio intende avvalorare la tesi secondo la quale l'Unione deve essere più democratica e più forte, è indispensabile perlomeno coinvolgere nella maniera più ampia possibile il Parlamento europeo, e aggiungerei anche i parlamenti nazionali. Il Parlamento dev'essere associato su un piano di piena parità con la Commissione, in quanto queste costituiscono le due Istituzioni che hanno una visione comunitaria, e sarebbe logico che come Parlamento beneficiassimo di una procedura di parere conforme alla fine dei negoziati. In caso contrario, temo, come altri colleghi, che si accresca il divario fra l'opinione pubblica e le Istituzioni europee. A Seattle abbiamo assistito ad un processo importante, ad una forte reazione della società civile nei confronti di un'istituzione mondiale che non si comprende ed il cui funzionamento viene percepito come pericoloso per la società nel suo complesso. Si deve evitare che l'Unione europea subisca lo stesso processo, me ne rammaricherei in prima persona. Fra poco lei farà il giro delle capitali per convincere i suoi colleghi ad ampliare l'ordine del giorno e a modificare il metodo. Attenderemo i risultati di tali incontri per pronunciarci sul futuro di questa Conferenza intergovernativa. Vorrei insistere infine su un punto cui, a mio avviso, non è stato dato sufficiente risalto: il carattere quasi imperativo di un buon esito della Conferenza, pena il blocco definitivo dell'Unione europea. Penso ad una materia che ci sta a cuore, quella fiscale. Da diversi anni siamo incapaci di prendere decisioni ambiziose sulla fiscalità in materia di ambiente, perché la regola dell'unanimità ce lo impedisce, e vengo quindi al secondo punto del mio intervento, ossia l'occupazione, in quanto questo tipo di fiscalità genera anche posti di lavoro. A proposito del Vertice sull'occupazione, si è parlato di innovazione e tutti vi si sono mostrati favorevoli. Anche se quest'ultima è chiaramente un fattore di competitività, non si deve nascondere una realtà che è tuttavia meno brillante e più preoccupante. E' vero che spesso l'innovazione riveste un ruolo importante, ma la competitività si acquisisce talvolta con meccanismi dubbi: degrado notevole, in alcuni casi, delle condizioni di lavoro in Europa, aumento dei rischi, degrado della situazione ambientale e tensione generalizzata. Non si tratta di parole campate in aria: da una recente relazione della Fondazione europea di Dublino emerge che le condizioni di lavoro sono pessime o si deteriorano per un gran numero di lavoratori; quanto all'ambiente, la relazione del dell'Agenzia europea dell'ambiente segnala che, su parametri esaminati, per si registra uno statu quo o un degrado. Inoltre, il naufragio della petroliera Erika è una chiara dimostrazione del fatto che la competitività di un settore economico si può acquisire al prezzo di un degrado delle condizioni di lavoro, di un aumento dei rischi e di una grave minaccia per l'ambiente. Credo quindi che sia ora di rivedere alcuni paradigmi esistenti e mi rammarico che ciò non appaia più chiaramente nel documento. A titolo d'esempio, penso che l'innovazione possa anche andare di pari passo con una ricerca di crescita non già della produttività del lavoro, ma di quella delle risorse rare e delle risorse non rinnovabili. Si tratta di un mezzo privilegiato per ottenere non solo uno sviluppo sostenibile, ma anche la creazione di posti di lavoro più stabili, più sicuri, meno faticosi e più promettenti per il futuro. Torniamo così al punto di partenza del mio discorso. Tutto ciò è fattibile solo se cambiamo il funzionamento delle Istituzioni europee, che costituisce quindi l'obiettivo su cui si deve puntare.  Signora Presidente, signor Presidente in carica del Consiglio, desidero dare il benvenuto alla Presidenza portoghese ed annunciare che seguiremo con grande attenzione gli sviluppi relativi alle questioni più importanti e alle priorità di questa Presidenza: dall'ampliamento alla revisione dei Trattati, dal futuro della Convenzione di Lomé al Vertice Europa-Africa, dai problemi dell'occupazione a quelli relativi al secondo e terzo pilastro. Lo faremo, in modo particolare, a causa della preoccupazione che alcune di esse ci procurano o, in altre parole, per il modo in cui vengono affrontate. Pensiamo in particolare all'ampliamento, la cui realizzazione, pur non suscitando in noi alcuna obiezione di principio, considereremmo irresponsabile se non dovesse essere preceduta da un'analisi approfondita delle sue diverse implicazioni e dei modi per ovviarvi. A ciò va ad aggiungersi una raddoppiata preoccupazione per la concessione dello status di candidato alla Turchia mentre continuiamo ad assistere ad una totale indisponibilità da parte del suo governo a risolvere adeguatamente ed equamente il problema curdo o a porre fine all'occupazione di Cipro. Anche la revisione dei Trattati è per noi fonte di serie preoccupazioni. Non tanto per un eventuale ed effettivo adeguamento degli stessi all'ampliamento, quanto per il timore che, con tale pretesto, si cada nella tentazione e nell'inaccettabile errore di andare verso la creazione di direttori politici per l'Unione europea. Riguardo all'Africa, accogliamo ora con un misto di soddisfazione ed inquietudine la notizia, peraltro non confermata oggi dalla Presidenza, della prossima riapertura dei lavori per la preparazione del Vertice che era stato annunciato. Soddisfazione perché abbiamo sempre ritenuto necessario ed opportuno tale Vertice, in modo particolare se orientato all'avvio, nella dovuta forma, di una reale cooperazione tra i due continenti, ma anche perché abbiamo sempre sostenuto la necessità di continuare a fare tutto il possibile fino a garantirne la realizzazione. Tuttavia, nutriamo anche qualche preoccupazione per il breve lasso di tempo che ci separa dal mese di Aprile, indicato come data per il Vertice in questione, cosa che rende improbabile un'adeguata preparazione dello stesso o che potrebbe addirittura comprometterne la realizzazione. A tale proposito, prendiamo nota della recente dichiarazione della Presidenza sull'Angola. Benché tardiva, ci sembra che tale dichiarazione da parte del Consiglio sia da giudicarsi positivamente anche se, in particolare alla luce delle posizioni assunte in seno al Parlamento e all'Assemblea paritetica, speravamo in un atteggiamento di maggiore condanna nei confronti dell'UNITA, viste le inequivocabili responsabilità che ricadono su di essa in relazione al dramma vissuto dal paese. Ma anche più dell'aspetto che assumeranno alcuni dei temi analizzati nel prossimo semestre ci preoccupa il fatto che talune questioni per noi più determinanti non siano state incluse tra le priorità della Presidenza portoghese. La coesione economica e sociale viene a poco a poco accantonata, quasi demonizzata a livello comunitario: ci rattrista constatare che anche in questa circostanza la Presidenza portoghese omette qualsiasi riferimento alla promozione della coesione, pur rappresentando uno dei paesi con minor sviluppo relativo. L'elevato astensionismo verificatosi nel corso delle ultime elezioni per il Parlamento europeo ha confermato le gravi carenze democratiche esistenti ed un sostanziale allontanamento dei cittadini dagli orientamenti neoliberali dominanti. Tuttavia, pur trovandoci sul punto di procedere alla revisione dei Trattati, non si prevedono riforme istituzionali per porre fine a tali carenze, mentre si insiste su orientamenti noti senza curarsi, in particolare, di combattere in modo concreto la disoccupazione con la creazione di posti di lavoro, questione che preoccupa tanto i cittadini. Non è certamente la realizzazione di un Vertice straordinario dedicato ad un tema così solenne che ci tranquillizza, visto che dei tanti vertici che si sono già occupati del problema dell'occupazione, nessuno ha mai sortito alcuna volontà di rettificare le politiche monetariste dominanti. Inoltre, gli obiettivi e i termini appaiono talmente vaghi e le ambizioni programmatiche, contraddittoriamente, talmente smisurate, che tutto ciò ci appare più come una cortina fumogena che come un evento che esprime una reale volontà di modificare in modo sostanziale lo statu quo comunitario. Signor Presidente in carica del Consiglio, oggi possiamo solo analizzare il programma presentato ed i proponimenti in esso contenuti. Ma nel luglio prossimo potremo, con estremo rigore, procedere a un'esauriente e definitiva valutazione dell'attuale Presidenza portoghese e non mancheremo di farlo.  Signora Presidente, signor Ministro e Presidente in carica del Consiglio, signor Commissario, onorevoli colleghi, la presidenza a rotazione è una delle caratteristiche più singolari dell'Unione europea. Ogni semestre è come se tutti ci trovassimo di fronte ad un nuovo inizio, evocando lo spirito di sempre, ogni volta lo stesso immutabile spirito. Gli orientamenti che ci hanno condotti fin qui e che ci hanno permesso di realizzare quello che cinquanta anni fa era considerato impensabile sono le stesse linee fondamentali - quelle e non altre che avremmo eventualmente potuto adottare - che potranno portare ancora più lontano gli attuali o i futuri Stati membri dell'Unione europea. Certamente, la sensazione di ricominciare da capo è un'illusione. La continuità dei dossier non si potrebbe conciliare con un'Europa che cambia ogni sei mesi, ma è un meccanismo che rivitalizza grazie al modo sempre diverso di affrontare i problemi e che ci ricorda ciò che siamo: l'Europa del partenariato di Stati, un'Europa di nazioni. Spero che si realizzino le aspettative del governo portoghese in una stabile e creativa fusione dei processi di Lussemburgo, Cardiff e Colonia, nelle relazioni con l'Africa, in un positivo sviluppo di questioni venute alla ribalta recentemente - società dell'informazione e televisione digitale - o nell'attenzione riservata alle regioni ultraperiferiche. Ritengo che in generale si sia osato di più, nell'ottica del consolidamento della futura coesione economica e sociale che costituisce l'obiettivo centrale dei Trattati e che è ancora lungi dall'essere raggiunta, ma che costituisce anche uno dei poli di attrazione per i paesi dell'ampliamento. Riguardo all'avvio della Conferenza intergovernativa, raccomandiamo prudenza e realismo. La questione su cui si accentra l'odierno dibattito europeo è l'effettiva partecipazione dei popoli per procedere di pari passo con i reali sentimenti delle opinioni pubbliche nazionali. Più volte si è riflettuto sulla scarsa affluenza alle urne in occasione delle elezioni europee. E' un problema che non mette in discussione la legittimità del Parlamento, ma che consiglia a noi tutti di conservare una grande umiltà democratica e di tenere a freno l'impulso a trasformare la natura e l'equilibrio dell'Unione e la struttura dei Trattati. Piuttosto che cambiare tutto, dobbiamo migliorare ciò che siamo, iniziando dal Parlamento, dal modo in cui discutiamo, votiamo, trasmettiamo, comunichiamo e dalle relazioni che intratteniamo con i nostri colleghi dei parlamenti nazionali, cercando di adottare una certa modestia. Per questo non mi unisco alle voci secondo le quali si potrebbe ritardare il voto del Parlamento come reazione ad un presunto mancato riconoscimento del nostro ruolo. Non è questo il problema e ciò costituirebbe solo una grave mancanza di responsabilità. Il problema, visto che si tratta della revisione di Trattati, è il vincolo della partecipazione preliminare dei parlamenti nazionali, area in cui seguiremo con interesse gli orientamenti del programma della Presidenza. Il problema è che si sono previsti solo due osservatori per i due maggiori gruppi politici, anziché uno per ogni gruppo costituito. Il problema della partecipazione si risolve appunto estendendola e non facendo partecipare sempre le stesse persone! Prima di terminare vorrei fare due osservazioni indispensabili su alcuni recenti avvenimenti. Oggi, da portoghese a portoghese, il mio commento non vuole essere una critica, ma piuttosto un inevitabile dissenso. Innanzitutto, dissento sulla decisione di porre fine all'embargo di armi all'Indonesia. E' una decisione infelice ed assolutamente inopportuna. Sembra che abbiamo già dimenticato i morti che ancora vengono dissepolti a Timor Est, gli elementi di incertezza che ancora permangono, la doppiezza cinica delle autorità militari indonesiane. E' avvenuto ciò che abbiamo sempre temuto: constatiamo l'assoluta fragilità di una decisione presa a termine per non aver posto condizioni chiare. In secondo luogo, esprimo il mio dissenso anche riguardo alla recente dichiarazione sull'Angola che costituisce un altro atto infelice. E' una posizione poco equilibrata e di parte, che non facilita la soluzione del tragico conflitto che si trascina. Anche l'azione dell'UNITA, negli ultimi anni, non merita apprezzamento, ma ciò non significa aderire al conflitto, ignorare le gravissime denunce di un'oscura economia bellica che offende lo Stato angolano, scegliere una soluzione di parte, assistere o addirittura partecipare al saccheggio delle risorse a spese di un popolo prostrato da una guerra che dura da decenni, o condividere le critiche contro l'inaccettabile parzialità degli agenti esterni. Per l'Angola, l'obiettivo può essere solo la pace, da ottenere con mezzi unicamente pacifici e nell'ambito dell'unico discorso possibile, che è quello di un radicalismo umanitario. Considerando la sofferenza a cui sottomettono il popolo angolano, nessuno dei belligeranti ha ragione. Su questo non vi sono dubbi. Ad ogni modo, dopo questa parentesi indispensabile, porgo i miei migliori auguri alla Presidenza portoghese.  Ministro Gama, ci rallegriamo della Presidenza portoghese in apertura del millennio, perché a Bruxelles, con l'attuale situazione di Timor Est e di Macao, essa annuncia all'Europa quello che potrebbe essere il suo destino: essere stata e non più essere. Per una coincidenza del calendario le viene attribuito un ruolo che lei conosce bene, signor Presidente in carica del Consiglio, dato che anche il suo omonimo, Vasco de Gama, era uno scopritore. Lei aprirà la strada alla CIG, ma prima di quest'appuntamento restano alcune questioni da affrontare, come l'accordo di cooperazione con il Sudafrica e l'accordo speciale sul vino: il porto, l'ouzo, la grappa, lo sherry vengono prodotti illegalmente dal Sudafrica, che non rispetterà l'impegno assunto. Che cosa farà? Fra le altre questioni restano quella dell'euro, del mercato dell'euro in quanto moneta comune. Perché cambiare questa situazione che funziona? Per l'IVA è stato mantenuto il periodo transitorio. Perché non fare altrettanto per l'euro? Fra i nuovi impegni che ci attendono va annoverato il Vertice sociale sull'occupazione in programma a marzo. Salvo aspettarsi un miracolo di Fatima, se non si affronta il problema dell'eccesso di mondializzazione, di immigrazione, di imposte, non si risolverà il problema. Che cosa farà la Presidenza in questo caso specifico? Seguirà poi la Conferenza intergovernativa. Attendiamo con angoscia i suoi risultati, tanto più che alcuni vogliono arrivare all'instaurazione di un Procuratore europeo. Lei intende fare della giustizia una priorità. Nel vostro paese ospitate Sid Amhed Rezala, l'assassino che la Francia ha lasciato uscire, che la Spagna ha liberato, e che ora si trova in territorio portoghese. Vedremo cosa deciderete a questo proposito. Infine vi è l'apertura a est; a ovest l'Europa inizia dal suo paese. A est, fino a dove arriva? Fino alla frontiera con l'Iran, fino al Caucaso, da Lisbona a Mosca? Su tutti questi argomenti, Presidente Gama, ponga le domande giuste. Si vedrà se i vostri colleghi socialisti francesi che vi succederanno nella Presidenza sapranno fornire le risposte giuste.  Signora Presidente, c' è attualmente una tabella di marcia che prevede più Unione, ma quello di cui abbiamo bisogno è una tabella di marcia per ottenere più democrazia. Il febbraio il Portogallo presenterà un progetto di ordine del giorno per la conferenza intergovernativa. Il febbraio inizierà la conferenza. Il febbraio si incontreranno i Ministri degli esteri, che si riuniranno poi ogni mese per discutere in ogni caso di cinque temi importanti. In primo luogo, c' è la questione delle decisioni a maggioranza. In quanti dei settori nei quali oggi abbiamo l' unanimità ci saranno d' ora in poi decisioni a maggioranza, cosicché le democrazie nei nostri paesi membri possono essere messe a tacere da ministri e funzionari riuniti a porte chiuse a Bruxelles? In secondo luogo c' è la composizione della Commissione. Continuerà ad esserci un Commissario per ogni paese, ma i paesi piccoli avranno nella maggior parte dei casi un portafoglio junior. In terzo luogo, c' è il peso elettorale al Consiglio dei Ministri, la composizione del Parlamento e la Corte di giustizia. I cinque paesi più grandi avranno forse il % di voti in più al Consiglio, anche se tutti perderanno in egual misura con l' ampliamento. Quarto, la cooperazione rafforzata. Il Portogallo e gli altri paesi federalisti premeranno perché una maggioranza di paesi membri possa estendere la cooperazione, anche se alcuni paesi dovessero essere contrari, e in questo caso siamo davvero in presenza dell' abolizione del diritto di veto per le questioni importanti. Quinto, c' è una sezione che si occupa dei problemi ancora in sospeso e che discuterà di tutto quello che viene trasmesso dai paesi membri e al Consiglio europeo di giugno a Porto, sarà possibile estendere l' ordine del giorno di quello che è stato deciso al Vertice di Helsinki. Tutto questo porterà ad un Trattato sull' Unione, destinato a sostituire il Trattato di Amsterdam entro il Sarà adottato a Nizza l' dicembre di quest' anno, ma difficilmente sarà un successo, a meno che gli elettori non mescolino ancora le carte. Vorremmo rivolgere un appello in tal senso da parte di Europa delle democrazie e delle diversità, che è il mio gruppo qui al Parlamento, e da parte del nostro intergruppo comune che comprende chi condivide lo stesso pensiero, e che si chiama SOS Democrazia, perché è di SOS Democrazia che c' è bisogno, e non di più potere burocratico a Bruxelles.  Signor Presidente, vorrei anzitutto ringraziare di cuore il Presidente del Consiglio per le sue dichiarazioni di principio, specie per quanto riguarda la partecipazione del Parlamento europeo. Senz' altro lo attende un compito difficile, e stenterà a raccogliere i frutti del suo lavoro, come peraltro sembra essere destino della Presidenza. Se ci limitiamo ad esaminare il problema della Conferenza intergovernativa, già la semplice discussione sulla portata dell' ordine del giorno evidenzia le divergenze di opinioni fra Stati membri. A costo di ripetermi, e nella consapevolezza di contrappormi, in questo, alla maggioranza dei colleghi, continuo a ritenere opportuna la modestia di cui si è data prova al Vertice di Helsinki. Abbiamo tutti visto come prima di Amsterdam si siano rinviate, ed infine lasciate irrisolte, proprio le questioni che ora dovrebbero costituire i temi centrali della Conferenza intergovernativa. L' elenco delle richieste del Parlamento europeo comprende indubbiamente questioni importanti, che vanno però trattate solo dopo aver risolto i leftover, evitando di lasciare ai margini dei negoziati i problemi più rilevanti per l' ampliamento. Solo quando questi punti saranno risolti vi sarà modo di dedicarsi agli altri temi. I visionari che antepongono tempi rapidi alla scrupolosità mi preoccupano!  Signor Presidente, Ministro Gama, Presidente in carica del Consiglio europeo a cui rivolgo un cordiale benvenuto, signori Commissari, onorevoli deputati, nell'ambito del sistema della presidenza a rotazione, questo semestre tocca al Portogallo. Tale sistema garantisce l'equilibrio del contributo di ogni Stato membro al disegno europeo, a patto che la Presidenza sia effettivamente esercitata cercando un saggio equilibrio tra l'affermazione degli orientamenti nazionali e la comprensione dell'interesse generale dell'Europa. Ovviamente, la rotazione esige che i fondamenti del percorso da seguire siano condivisi da tutti gli Stati membri e dai rispettivi cittadini. Altrimenti, avremo un susseguirsi di presidenze divergenti senza linee guida o guidate da mani invisibili, il che sarebbe inaccettabile. Mi aspetto molto dalla Presidenza portoghese. Spero che contribuisca a trovare una risposta alla questione politica fondamentale: dove va l'Unione europea, e in che modo? Soltanto così si potrà procedere alla riforma istituzionale, come condizione o conseguenza dell'ampliamento che dev'essere realizzato rispettando ciò che si è laboriosamente perseguito da decenni: l'equilibrio delle nazioni, dei poteri e delle politiche dell'Unione europea. Nel trattare tale questione occorre la massima prudenza, perché ciò che si costruisce con difficoltà e lentezza può anche essere distrutto velocemente. Da qui potrebbe iniziare un processo di disgregazione dell'Unione europea. Alcuni penseranno che tutto ciò è complesso e molto ambizioso e si chiederanno: perché proprio il Portogallo? Ma, dico io, se deve essere fatto, perché non il Portogallo? Deciso il punto essenziale, si può passare alle altre questioni. Il nostro concetto di Unione europea è inconciliabile con alcune soluzioni. Non mi unisco a coloro, forse troppi, che parlano di ampliamento a tutti i costi. Nel processo di ridistribuzione del potere, dal momento che questo è il problema, non sono d'accordo sul fatto che esso finisca nelle mani di un direttorio formato dagli Stati più forti o che solo ad essi sia lasciato spazio ed autorità all'interno della Commissione europea. Non ammetto che il portoghese non sia lingua ufficiale. Mi oppongo allo smantellamento della politica agricola comune o al fatto che questa continui a privilegiare alcuni e a dimenticare altri, così come rifiuto l'abbandono della solidarietà e della ricerca di una reale convergenza dei livelli di sviluppo. Occorre che la questione della coesione economica e sociale, fondamento del Trattato, torni ad essere di prioritaria importanza per l'Unione e ad influire su tutte le politiche. Infine, non accetto l'attuale sistema di finanziamento né l'assenza di una politica estera e di sicurezza comune. Si parla molto di Europa dei cittadini. Desiderarne lo sviluppo significa informarli, mobilitarli verso idee forti, rispondere alle loro aspettative di realizzazione. Non è certo con la posizione subalterna che il Consiglio europeo gli ha attribuito nella Conferenza intergovernativa che si riconosce la rappresentatività del Parlamento. Come non è promettente che si prenda, a un mese di distanza, una decisione contraria alle indicazioni del Parlamento: mi riferisco alla questione dell'embargo della vendita di armi all'Indonesia. Ma come suscitare l'interesse dei cittadini che spesso appaiono distratti? Riflettiamo sulla questione. Con i miei concittadini, guardo all'Unione europea dal confine occidentale delle Azzorre, una delle regioni definite "ultraperiferiche" nel Trattato dell'Unione europea. Mi piacerebbe, continuando a vivere lì, vedere un'uguaglianza di opportunità ed un ravvicinamento delle condizioni di vita. Non considero l'ampliamento come una semplice aggregazione di territori per far fronte alle sfide della politica estera; vorrei vedere condivisione, solidarietà, identiche possibilità di realizzazione personale dove vivo io, come anche al nord, ad est, al sud ed al centro. Se da un lato sono interessato alle grandi problematiche, poiché interpreto i Trattati in un'ottica in cui contano le persone, seguo attentamente i risvolti delle piccole decisioni dell'Unione europea riguardo alla mia regione, che è grande per i miei concittadini. In questo momento, desideriamo sapere quali provvedimenti verranno adottati per le regioni ultraperiferiche. Che ne sarà della produzione lattiera da cui dipende la nostra economia che, nonostante le difficili condizioni, abbiamo saputo realizzare in simbiosi quasi perfetta con la natura? Come si può notare, mi aspetto molto dalla Presidenza portoghese. Spero che essa contribuisca ad indicare la strada da percorrere rispettando delicati equilibri; che in tale contesto dia priorità alle questioni più importanti, caratterizzandole con un'impronta personale. Spero che coinvolga i cittadini, tenendo conto delle loro legittime aspirazioni. Spero che, servendo il Portogallo, serva l'Unione europea.  Signor Presidente, una delle maggiori sfide che attende la Presidenza portoghese è la CIG. Come lei sa benissimo, il Parlamento è scontento dell' esiguità dell' agenda prospettata. I tre cosiddetti leftover di Amsterdam sono molto importanti, comprendono quello che probabilmente è il maggior problema cui deve far fronte la CIG in vista dell' ampliamento, ossia l' estensione del voto a maggioranza qualificata. E' vero, ma queste tre tematiche sono ben note agli Stati membri, che le hanno studiate in modo approfondito durante i negoziati di Amsterdam. Sanno esattamente di cosa si tratta, e non hanno bisogno di un anno intero di studio, hanno bisogno di un negoziato. Hanno bisogno di una notte, forse di una settimana, di negoziati e di un pacchetto da concordare. Rimane ancora il resto dell' anno, quasi un anno intero, ossia due volte il lasso di tempo che è stato necessario alla CIG per negoziare l' Atto unico nel Un lasso di tempo pari alla durata della CIG che ha negoziato il voluminosissimo Trattato di Maastricht: quella CIG è durata un anno. E' quindi perfettamente possibile affrontare altre tematiche. Di fatto, nessuno chiede una CIG onnicomprensiva con cento o più argomenti, come un albero di Natale che ciascuno addobba con le decorazioni preferite. Chiediamo semplicemente l' aggiunta all' agenda di un numero limitato di argomenti essenziali, argomenti che dovrebbero effettivamente essere trattati in quella che è l' ultima CIG prima dell' ampliamento, ossia l' ultima volta che terremo negoziati senza che al tavolo negoziale siedano quasi trenta Stati membri, rendendo ancora più difficile il raggiungimento di un accordo. Quest' occasione va colta: sarebbe il colmo dell' incoscienza non farlo. Helsinki ha dato mandato alla Presidenza portoghese di proporre l' aggiunta di punti all' agenda. Questo significa, a detta dell' onorevole Cox - i liberali rubano sempre le espressioni più incisive di bocca agli altri - che la porta è rimasta socchiusa. Intendiamo fermamente mettere un piede in quello spiraglio per tenere la porta aperta, anzi, spalancarla. E' una fortuna che la porta sia rimasta aperta, altrimenti il Parlamento sarebbe stato quasi certamente tentato di esprimere un parere negativo sulla convocazione della CIG o persino di rinviare la formulazione del suo parere e, di conseguenza, l' avvio della CIG, se non addirittura di ritirare i suoi rappresentanti dalla CIG stessa. Ma il fatto che la porta sia socchiusa significa che possiamo ancora procedere. Quel che fa la differenza, per il mio gruppo, è l' atteggiamento dimostrato dalla Presidenza portoghese. Chiaramente essa condivide le nostre preoccupazioni circa l' esiguità dell' agenda; chiaramente preferirebbe che quest' ultima fosse ampliata ed ha assunto l' impegno di fare del proprio meglio in proposito, così come ora si è impegnata con noi ad adottare la più ampia interpretazione possibile delle disposizioni di Helsinki circa la partecipazione del Parlamento alla CIG. Sta qui, per il mio gruppo, la grande differenza, e ce ne rallegriamo. Ma come il mio collega, onorevole Seguro, vorrei una conferma che la Presidenza intende avanzare proposte per ampliare l' agenda già alla prima riunione del Consiglio europeo di Lisbona, in marzo, senza attendere giugno. Ciò contribuirebbe senza dubbio a convincere il Parlamento a formulare il suo parere in tempo per poter avviare la CIG il giorno di San Valentino.  Signor Presidente, signor Presidente in carica del Consiglio, signor Commissario, la Presidenza portoghese avrà innegabilmente molto da fare nel corso della primavera, non da ultimo per quanto attiene alla Conferenza intergovernativa e all'ampliamento. Non vi sarà certo sfuggito che questo Parlamento chiede un ordine dei lavori più vasto, che contempli importanti riforme istituzionali a beneficio di un'Unione più efficiente e democratica. Se ne potrebbe discutere a lungo. Desidero tuttavia trattare un altro argomento, che per ragioni imperscrutabili è stato inserito in questo punto all'ordine del giorno. So che il Portogallo la ritiene una questione urgente e si tratta di un tema che desta enorme preoccupazione in seno al mio gruppo, il gruppo liberale. Abbiamo assistito con sgomento al precipitare degli eventi in Angola. Con crescente preoccupazione abbiamo visto i guerriglieri dell'UNITA intensificare le proprie attività militari per accanirsi senza alcun ritegno contro i civili: ne hanno appena massacrati più di cento nella provincia di Bie. Ma assistiamo con grande preoccupazione anche allo strangolamento della libertà di espressione in Angola. L'anno scorso sono stati arrestati non meno di venti giornalisti, nonostante il regime angolano assicuri di rispettare la libertà di stampa. Numerosi sono i giornalisti in attesa di processo con motivazioni quantomeno dubbie, accusati di avere calunniato il presidente. Ci auguriamo che venga loro garantito un processo trasparente, giusto e rapido. Da troppo tempo la popolazione dell'Angola è tormentata da un'interminabile guerra civile, che ha già fatto migliaia di vittime fra morti, invalidi e denutriti e che ha causato oltre due milioni di sfollati. La situazione in cui versa la popolazione civile è grave. Nei confronti dell'Angola l'Unione europea ha un impegno storico, oltre a essere un grande donatore di aiuti. E' veramente tempo di fare pressioni, di concerto con le Nazioni Unite, su Savimbi affinché riprenda i colloqui di pace, oggi bloccati, e sul regime affinché si astenga da simili metodi da razzia e rispetti la libertà d'espressione e i diritti umani. Noi liberali riteniamo che questi temi debbano ricevere una priorità elevata nel quadro dei lavori della Presidenza portoghese per il nuovo partenariato fra Unione europea e Africa.  Signor Presidente in carica del Consiglio, signor Commissario, signor Presidente, un paese di piccole dimensioni è abituato ad avere intensi rapporti con l' estero, il che è molto promettente, anche dal punto di vista degli aspetti di cui ha parlato l' oratrice precedente. Il modo in cui il suo popolo, signor Presidente del Consiglio, ha vissuto la vicenda di Timor est induce a sperare che lei poaaà contribuire a porre le basi per una nuova pace e una nuova collaborazione con l' Africa. Siamo rimasti molto delusi dal Vertice di Helsinki e dall' agenda, così limitata, che è stata fissata per la Conferenza intergovernativa; speriamo quindi che lei la amplierà quanto più possibile a tutto vantaggio di una cooperazione rafforzata. Adesso e in futuro l' Europa deve poter funzionare come una democrazia; senza le riforme, questo non sarà possibile poiché, in tal caso, l' ampliamento dell' Unione significherebbe il suo annacquamento. A nome del nostro gruppo e, più precisamente, a nome dell' Alleanza libera europea invito la sua Presidenza a dedicare attenzione alle regioni e alle comunità culturali dell' Europa, che non sono certo paesi membri ma che sono costituzionalmente competenti in alcuni settori nei quali dovrebbero poter collaborare con l' Europa. Signor Presidente del Consiglio dei Ministri, noi chiediamo che ciò possa realizzarsi immediatamente. Con nostra delusione, in Finlandia, un paese che pure è noto per le sue richieste di trasparenza, è stato compiuto un passo nelle direzione opposta con il famigerato allegato Vorrei inoltre ricordare che questa settimana, qui in Parlamento, abbiamo espresso la nostra grave preoccupazione per le grandi differenze di ricchezza esistenti tra le diverse regioni europee. La disoccupazione nelle regioni più povere resta praticamente invariata. Come possiamo, allora, realizzare le grandi ambizioni dell' ampliamento se non siamo in grado neppure di eliminare le forti disparità di ricchezza tra le nostre regioni? So che da parte sua ci possiamo aspettare interesse e comprensione per queste tematiche; le porgo i miei migliori auguri di poterle affrontare con successo.  Signor Presidente, signor Presidente in carica del Consiglio, vorrei innanzitutto congratularmi per un'iniziativa della Presidenza portoghese, ed è significativo che nessun collega ne abbia parlato. Si tratta del primo Vertice Europa-India. Penso che sia un'iniziativa fondamentale. I colleghi, come già accaduto con l'Unione Sovietica, preferiscono continuare a discutere oggi con la Cina, dalla quale peraltro la maggior parte delle imprese occidentali si sta ritirando. Continuiamo a privilegiare la politica dei tappeti rossi, dei salamelecchi con Pechino, e non vediamo che possiamo creare, come è vostra intenzione, un accordo strategico con l'India. A livello di CIG, penso che l'onorevole Poettering abbia dato prova di una notevole dose di umorismo, questa mattina, dicendo che se i tre leftover venissero risolti nel corso del prossimo Consiglio sarebbe un successo per l'Unione europea. Si deve essere proprio miopi per non rendersi conto che se non affrontiamo la questione fondamentale, quella della codecisione costituzionale, se non pensiamo ad un meccanismo che sia degno di una dialettica parlamentare, ci troveremo rapidamente, con , o Stati membri, in una situazione di totale paralisi. Vorrei quindi invitarla, signor Presidente in carica del Consiglio, a non prendere troppo sul serio la lunga serie di punti che molti colleghi vorrebbero aggiungere all'elenco che peraltro lei già conosce, ma a limitarsi, se possibile, all'introduzione di questo solo punto che può garantire all'Unione europea di non restare paralizzata domani. In riferimento ai colleghi che implorano un gesto da parte sua riguardo alla questione dei due lobbisti che abbiamo alla Conferenza intergovernativa, penso che anche in questo caso sia giunto il momento di rendersi conto che non possiamo rafforzare una dialettica istituzionale ricorrendo a lobbisti, ma che dobbiamo chiedere che l'Unione europea si fondi su autentici meccanismi parlamentari, con una dialettica fra Parlamento e Consiglio che sia degna di questo nome, e non su piccole vittorie che consentono di strappare un punto più o meno marginale all'ordine del giorno di una Conferenza intergovernativa.  Signor Presidente, il Portogallo ha assunto la prima Presidenza dell' Unione in questo millennio e ha presentato un programma di attività molto chiaro. Vorrei, tuttavia, porre alcune domande alla Presidenza, alla quale sarò grato per i chiarimenti che vorrà darmi. Innanzi tutto esprimo la mia soddisfazione per l' importanza che il Portogallo attribuisce al prossimo ampliamento dell' Unione europea. Sarà così possibile anche allargare l' agenda della prossima Conferenza intergovernativa. In aggiunta alle tre questioni rimaste in sospeso dopo Amsterdam, altre e più ampie riforme sono ora urgentemente necessarie per poter accogliere i nuovi membri. Inoltre, la Presidenza assegna priorità al rafforzamento della politica estera e di sicurezza comune. La settimana scorsa, alla seduta congiunta del Congresso americano e del nostro Parlamento è emerso che anche da parte americana si nutrono preoccupazioni su chi debba sostenere i costi della PESC. Chiedo, dunque, se questi andranno a gravare sul bilancio che i paesi dell' Unione presenteranno ora alla NATO. La Presidenza propone di tenere un vertice straordinario per discutere, inter alia, della politica contro la disoccupazione. Ribadisco la nostra posizione secondo cui tale politica può esprimersi molto meglio a livello locale. Per quanto concerne le riforme economiche, vorrei citare l' Irlanda e i Paesi Bassi come esempi: questi due paesi hanno rimesso le cose in ordine e meritano quindi di essere imitati. Il programma di attività della nuova Presidenza dedica numerosi passaggi al tema della sicurezza alimentare. Ma, precisamente, la Presidenza cosa intende fare? Infine, chiedo alla Presidenza come speri di trovare un accordo sullo statuto e quali aspettative nutra in relazione allo studio di esperti indipendenti sul ruolo della condizione di membro del Parlamento europeo. La Presidenza difenderà i risultati di tale studio di fronte al Consiglio?  Signor Presidente, signor Presidente in carica del Consiglio, l'agenda della Conferenza intergovernativa è insufficiente. L'ha detto la Commissione e l'hanno detto tutti i gruppi politici del Parlamento. E' insufficiente, ma le conclusioni di Helsinki lasciano aperta la possibilità di colmare questa insufficienza: io ritengo che sia questo il compito della Presidenza portoghese al momento attuale ed è quanto le chiede ora il Parlamento. E non credo sia un compito molto ambizioso, ma di semplice buon senso. Riteniamo importante che la Conferenza intergovernativa tratti altri argomenti proprio perché non vogliamo che ci siano conferenze intergovernative ogni tre o quattro anni. Vorremmo che la prossima Conferenza intergovernativa risolvesse questi problemi per molto tempo. Secondo la nostra opinione, i temi che bisogna introdurre nel programma della Conferenza, signor Presidente, sono essenzialmente tre. Il primo riguarda il ruolo dell'Europa nel mondo. Gli aspetti istituzionali della politica di sicurezza e di difesa, che hanno conosciuto un enorme progresso negli ultimi tempi e che contano sull'appoggio maggioritario dell'opinione pubblica europea, alla fine, dovranno confluire nelle decisioni di Nizza. Un altro tema importante su cui bisogna riflettere è la cooperazione rafforzata. L'ampliamento, che costituisce il nostro obiettivo per i prossimi anni e una sfida storica per l'Unione europea, avrà bisogno di formule flessibili per consentirci di attuare le nostre politiche. Credo che tutti ne conosciamo la ragione. Ritengo pertanto che, per facilitare l'ampliamento, occorrerà prevedere nel programma della Conferenza una riflessione sulla cooperazione rafforzata. Infine, c'è un altro tema che mi sembra importante. Poche settimane fa abbiamo affrontato un nuovo compito che, agli occhi dei cittadini europei, avrà un'importanza capitale: la redazione della Carta dei diritti fondamentali dell'Unione europea. Nelle conclusioni di Tampere si parla della possibilità di arrivare a una dichiarazione o di inserirla nel Trattato. Personalmente credo che, in ultima analisi, bisognerà includere la Carta dei diritti fondamentali nel Trattato. Otterremo così un risultato importante: avvicinare l'Unione europea ai cittadini, - lo dirò nella sua bella lingua con le parole di un poeta portoghese -, legare i diritti umani a quel "comboio de corda que se chama o coração". Pertanto, signor Presidente in carica del Consiglio, avete un compito importante davanti a voi e il Parlamento ha fiducia che lo porterete a termine. L'onorevole Seguro le ha posto un quesito e anche a me piacerebbe sentire che la Presidenza portoghese intende impegnarsi nel senso proposto dal collega del gruppo socialista.  Signor Presidente, signor Presidente in carica del Consiglio, onorevoli colleghi, la Presidenza portoghese ha presentato un programma ambizioso. I socialisti europei confidano nella squadra di Antonio Gutierres per riportare l'Unione sulla strada dello sviluppo economico sostenibile. L'Europa risente di tutta una serie di notevoli carenze. Il livello di disoccupazione continua ad essere troppo alto. Abbiamo un tasso di occupazione inferiore a quelli di Stati Uniti e Giappone. In Europa gli investimenti pubblici e privati sono insufficienti. Il necessario consolidamento del bilancio ha indotto molti Stati a ridurre gli investimenti infrastrutturali, ma il settore privato non sempre è subentrato. I cosiddetti investimenti di "capitale di rischio" sono il doppio negli Stati Uniti che in Europa. Gli americani investono tre volte tanto gli europei nella creazione di nuove imprese. Negli Stati Uniti l' percento del capitale di rischio è destinato alle nuove tecnologie, contro appena il percento in Europa. Il Giappone investe nel settore della ricerca e sviluppo il , percento del PIL, gli Stati Uniti il , percento e l'Europa solo l', percento. I ricercatori rappresentano solo il , percento della forza lavoro delle imprese europee, contro il percento in Giappone ed il , percento negli Stati Uniti. Ci mancano i cervelli. Abbiamo meno studenti di scuola media superiore degli americani o dei giapponesi. Quasi la metà degli studenti europei che si reca negli Stati Uniti per effettuare un dottorato vi resta per lavorare. Nel settore tecnologico, vi sono da a posti vacanti in Europa per mancanza di personale qualificato. Gli americani hanno lo stesso problema. Tuttavia, l'anno scorso il Senato americano ha aperto una quota di circa visti di immigrazione di quattro anni per lavoratori cosiddetti altamente qualificati. L'Europa non può organizzare una tale fuga di cervelli o brain drain. Dobbiamo piuttosto investire di più nella formazione, nell'istruzione, nell'innovazione. L'innovazione e la conoscenza sono oggi le principali fonti di ricchezza delle nazioni. Ci si deve congratulare con la Presidenza portoghese che si schiera a favore di un'Europa dell'innovazione e della conoscenza. Il Presidente del Consiglio ha appena annunciato che non vi sarà un processo di Lisbona, il che è encomiabile. E' necessario invece riunire i processi di Lussemburgo, di Cardiff e di Colonia in un'unica azione coordinata, dotata di obiettivi precisi e verificabili. Il Patto di stabilità e di crescita di Dublino ha tutto della stabilità, ma niente della crescita. La stabilità è necessaria, ma non è un fine a se stesso e con il miglioramento delle prospettive economiche mondiali potremo sperare di ottenere dalla Presidenza portoghese un patto di Lisbona per la crescita.  Signor Presidente, desidero lodare la Presidenza portoghese per l' energia con cui si è messa al lavoro per preparare la prossima Conferenza intergovernativa. Questa è senz' altro una bella notizia, soprattutto dopo i deludenti risultati del Vertice europeo di Helsinki. Il mio gruppo ritiene che l' agenda della Conferenza debba essere ulteriormente ampliata affinché l' Unione europea, in futuro, sia concretamente in grado di funzionare in modo efficiente anche con più di venti Stati membri. Siamo pertanto lieti che la Presidenza intenda costituire cinque gruppi di lavoro che si occuperanno dei punti centrali più rilevanti. Ma, come già sottolineato da molti, le tre questioni rimate irrisolte ad Amsterdam costituiscono un' agenda troppo limitata. Anche il mio gruppo chiede che il Parlamento europeo partecipi al processo di trattative in qualità di partner a pieno titolo, come peraltro la Presidente Fontaine ed altri hanno perentoriamente dichiarato in questa sede in tempi passati. Nelle prossime settimane la Presidenza si recherà in visita in tutte le capitali dei paesi membri dell' Unione. Noi chiediamo che, durante tale presa di contatto con tutti gli Stati membri, la Presidenza portoghese allarghi l' agenda della Conferenza intergovernativa secondo le raccomandazioni formulate nella relazione Dimitrakopoulos-Leinen. Personalmente ritengo che la Presidenza portoghese abbia il dovere di rendere conto al Parlamento, nella sessione di febbraio a Strasburgo, dei risultati ottenuti durante il suo giro di incontri. Mi permetto di ricordare alla Presidenza che l' articolo del Trattato sull' Unione stabilisce che la Conferenza intergovernativa non può iniziare se prima il Parlamento europeo non ha espresso il suo parere. Non escludo che il Parlamento europeo renda noto il suo parere solo dopo che sarà stato precisato il suo ruolo nelle trattative e solo se l' agenda sarà stata allargata. Signor Presidente, il tema che sarà all' ordine del giorno nel mese di marzo è di grande importanza. Non dovremo, però, limitarci a discuterne dal punto di vista della democratizzazione della società dell'informazione; dobbiamo guardare soprattutto all' esempio dell' America, per capire dove gli Stati Uniti hanno adottato soluzioni e pratiche migliori di quelle dell' Unione europea, che potremmo quindi imparare da loro.  Signor Presidente, vorrei concentrarmi sull' occupazione e sulla problematica sociale. Mi rallegro del documento presentato dalla Presidenza questa settimana nel quadro dei preparativi per il Vertice straordinario di marzo. Esso s' ispira ad un' impostazione lodevole e coerente, un' impostazione olistica che è ben gradita, tanto più in quanto tiene conto di una serie di importanti proposte che abbiamo sottoposto all' Assemblea negli ultimi anni. Vi si annovera la necessità di migliorare il coordinamento fra strategia per l' occupazione e linee guida in materia economica. Attendo quindi con impazienza l' attuazione delle proposte che presenterete in marzo e spero che possiate ottenere l' appoggio di cui necessitate. Solo una cosa ha appannato la mia soddisfazione: la questione della convergenza della previdenza sociale. Molti di noi speravano che si adottasse una procedura del tipo "Lussemburgo" sulla convergenza nella protezione sociale, ma temo che il documento non sia all' altezza delle aspettative, poiché si limita a parlare di analisi congiunta, cooperazione e scambio di best practice. Ciò non è sufficiente per indurre, nei sistemi di previdenza sociale, la modernizzazione di cui abbiamo bisogno in seno all' Unione. Tornando ad aspetti sociali specifici, ve ne sono due che vorrei esaminare brevemente. Uno, molto importante per noi, è il programma quadro sull' informazione e sulla consultazione: spero che si progredirà in merito durante la Presidenza portoghese. L' altro riguarda la modernizzazione della direttiva sui consigli d' impresa, la sua revisione e gli emendamenti. Nei mesi scorsi mi hanno fatto visita lavoratori della Michelin francese e della Ford portoghese, e ieri lavoratori dell' ABB-Alsthom colpiti in prima persona dalla fusione dell' azienda, lavoratori che si sono visti negare i diritti sanciti dalla direttiva sui consigli d' impresa. Quest' ultima dev' essere aggiornata ed applicata dalla Commissione, che pertanto viene meno al proprio dovere. Se vogliamo promuovere seriamente la partnership sul lavoro ed i miglioramenti che ne possono derivare, se vogliamo adoperarci per l' innovazione e la produttività, dobbiamo rivedere la legislazione nel settore ed accertarci che entrambe le parti diano prova di rispetto reciproco in tale processo.  Signor Presidente, signor Presidente del Consiglio, lei ci ha presentato progetti molto ambiziosi. Il mio gruppo auspica che possa attuarne una gran parte, specie nel settore della sicurezza interna. Vorrei evidenziare due punti che mi sembrano particolarmente importanti: in primo luogo, l' ottimizzazione del sistema di Schengen, cioè la sicurezza dei confini esterni; in secondo luogo, il miglioramento della politica d' asilo e la lotta contro l' immigrazione clandestina e la tratta di esseri umani. Vorrei anzitutto ricordare una questione d' attualità che interessa il Belgio e le sue frontiere. La situazione è nota: vi è stata una repentina introduzione di controlli alle frontiere del Belgio, pressoché dall' oggi all' indomani, il che ha portato a code senza fine e a difficoltà nel traffico frontaliero sia di persone sia di merci, irritando i cittadini e danneggiando l' economia. Il motivo era la prevista legalizzazione di circa clandestini, che, dopo tre o quattro anni trascorsi in Belgio, continuano ad attendere una pronuncia in materia di asilo o dimorano illegalmente in Belgio già da cinque o sei anni. Vorrei sottolineare che i provvedimenti presi dal Belgio sono conformi alla legge ed ai Trattati; essi però dimostrano che non può essere questa la soluzione dei problemi, bensì che dobbiamo trovare nuove vie e che, in fin dei conti, si può pervenire ad una soluzione soltanto a livello comunitario. Peraltro, il Belgio ha scelto una strategia analoga a quella già adottata da Francia, Italia e Lussemburgo. La materia è di competenza del Consiglio; per questo rivolgiamo le nostre richieste a tale Istituzione. Quanto auspico ed auspichiamo è che si ottimizzi Schengen quale strumento di sicurezza, che si pongano nuove norme per la reintroduzione transitoria dei controlli alle frontiere, che si trasmettano agli Stati membri informazioni preventive, nonché indicazioni sulla durata temporale dei provvedimenti, il tutto però solo in circostanze assolutamente eccezionali, e che si proceda ad una comunitarizzazione rapida e completa. Il secondo punto è l' adozione di procedure d' asilo uniformi e rapide; urge inoltre introdurre senza indugi EURODAC, in modo da stabilire le competenze degli Stati e mettere a disposizione strumenti efficienti contro l' immigrazione clandestina.  Signor Presidente, onorevoli colleghi, sarei tentato di approfondire quanto ha detto il collega Pirker circa le sue aspettative nei confronti della Presidenza. Sarebbe divertente, ma purtroppo in Aula il tempo per dibattiti di questo tipo è limitato. Perciò dovremo rinviare il tutto ad oggi pomeriggio, quando si terrà la discussione sulla relazione annuale sullo spazio di sicurezza, libertà e giustizia. Vorrei quindi rivolgere la seguente richiesta alla Presidenza portoghese: è stato il Consiglio, e non la Presidenza del Consiglio, a negare al Parlamento una relazione scritta circa la valutazione della costruzione di uno spazio di sicurezza, libertà e giustizia. E' stata presentata un' interrogazione orale, però il Consiglio non ha dato alcuna risposta scritta, con il pretesto che sarà sufficiente formulare oggi una risposta orale in questa sede. Tale atteggiamento è tipico non tanto della Presidenza, quanto di funzionari del Consiglio che si comportano con il Parlamento come farebbe uno Stato autoritario. Uno Stato autoritario tende a dire: noi, rappresentanti dello Stato, decidiamo cosa è bene e cosa non lo è per i rappresentanti del popolo. E' quanto il Parlamento constata molto spesso proprio in merito allo spazio di sicurezza, libertà e giustizia. Dopo che stamane abbiamo udito dalla Presidenza portoghese che intende collaborare in modo assai costruttivo con il Parlamento in questo settore, non possiamo che rallegrarcene vivamente. A mio parere, tutto quanto ha dichiarato la Presidenza portoghese dimostra una grande apertura nei confronti del Parlamento europeo. Ed è un bene, perché dev' essere chiaro che, in particolare nell' ambito dei rapporti intergovernativi tuttora contemplati dal Trattato, che prevalgono nella costruzione dello spazio di sicurezza, libertà e giustizia, è proprio dove si agisce a livello intergovernativo, ma con ripercussioni dirette sul singolo cittadino ed un minor coinvolgimento dei parlamenti nazionali rispetto al passato, che il Parlamento europeo deve acquistare un ruolo di primo piano. Se una Presidenza del Consiglio afferma di riconoscere tale ruolo, come ha fatto la Presidenza portoghese, trovo che il Parlamento non possa far altro che appoggiarla con convinzione e dire che, se tutte le Presidenze si comportassero così, i rapporti fra Parlamento e Consiglio, a questo livello, sarebbero migliori.  Signor Presidente, vorrei innanzitutto dare il benvenuto al Presidente in carica del Consiglio e porre tre importanti quesiti in relazione alle commissioni parlamentari di cui faccio parte. La prima questione ha a che fare con il processo decisionale della PAC, che relega il Parlamento ad una funzione del tutto marginale, di semplice consultazione. In un momento in cui la PAC è vista sempre più come politica rurale, presupposto essenziale dell'ordinamento del territorio, della tutela ambientale, del patrimonio e dell'occupazione, non si spiega come il Parlamento abbia ancora una mera funzione consultiva, il che equivale per di più a non disporre di alcun potere decisionale su oltre il percento del bilancio dell'Unione. La seconda questione riguarda la necessità di accelerare il processo per la realizzazione dell'agenzia europea per la sicurezza alimentare annunciata recentemente. Ma occorre chiarire se le nostre preoccupazioni riguardano solo la creazione di un organo europeo di valutazione e gestione del rischio o piuttosto il consolidamento sostanziale di una politica comune per la qualità e la sicurezza alimentare, incluse le operazioni veterinarie. Se così fosse, si dovranno potenziare considerevolmente i mezzi a disposizione, sia a livello dell'Unione che degli Stati membri. Orbene, se, come riterrei giusto, fosse questa la scelta, devo confessare di non sentirmi tranquillo per ciò che è stato annunciato la settimana scorsa dalla Commissione europea; in tale dichiarazione sembra prevalere l'idea di creare un ennesimo organo scientifico privo di poteri e isolato da un'azione congiunta su tutti i fronti e a tutti gli stadi della catena agroalimentare. La terza questione che vorrei sollevare riguarda l'accordo di pesca tra l'Unione europea ed il Marocco. Sinceramente, mi preoccupa innanzitutto il ritardo con cui la Commissione ha iniziato i negoziati, ma anche la lentezza con cui il Consiglio conduce il processo. Devo anche ammettere una certa preoccupazione per non aver riscontrato nel programma della Presidenza portoghese alcun cenno ad un'accelerazione delle trattative. In compenso, nel programma fa spicco il riferimento ad una più approfondita analisi costi/benefici degli accordi di pesca con paesi terzi, che costituisce di solito l'argomentazione a cui ricorrono, all'interno dell'Unione, coloro che si oppongono agli accordi di pesca con paesi terzi. Gradirei sentire il parere della Presidenza sulle questioni che ho appena menzionato.  Signor Presidente, signor Presidente del Consiglio, signor Commissario Patten, onorevoli colleghi, ricordo benissimo la Presidenza portoghese del Essa ha fissato importanti capisaldi, ed io le auguro, signor Presidente, ed auguro a tutti noi che la sua Presidenza mieta altrettanti successi. Lei ha presentato un programma vasto ed ambizioso: vorrei evidenziarne un aspetto, quello che riguarda la politica estera e di sicurezza, e porre alcune domande, su cui le chiedo di pronunciarsi in dettaglio. Veniamo in primo luogo alla Turchia: fin dall' inizio ne ho appoggiato la candidatura e mi rallegro dei risultati di Helsinki. La Presidenza appoggerà ora questa candidatura, redigendo un elenco di misure ed uno scadenzario e consentendo a questo paese di partecipare ai negoziati come gli altri dodici candidati? La Presidenza è disposta a prendere iniziative per risolvere il problema dei curdi - riprendo le osservazioni del collega Poettering, che ha menzionato in precedenza i curdi - e a sostenere la convocazione di una Conferenza come quella di Madrid per il Medio Oriente? Passiamo ora alla politica di sicurezza comune: Colonia ed Helsinki hanno suscitato molte speranze, ma ora bisogna fare qualcosa di concreto. Deve trattarsi di un' iniziativa che possa essere accolta ed accettata da tutti gli Stati membri dell' Unione, anche da quelli che non appartengono alla NATO. Signor Presidente del Consiglio, ho l' impressione che la sua attenzione si concentri sulla NATO e che lei si chieda come si possa creare una struttura adeguata alla NATO stessa. Ma non è questo che vogliamo: abbiamo bisogno anzitutto di una costruzione europea, e solo dopo dovremmo cercare di renderla compatibile anche con le esigenze della NATO.  Signor Presidente, un compito arduo attende la Presidenza portoghese del Consiglio. Le ultime due Presidenze hanno formulato obiettivi ed elaborato mandati forse meno ambiziosi. Spetta a lei tradurli in pratica. Può essere che in definitiva l' esito sia soddisfacente, ma si tratta pur sempre di un compito difficile, in particolare per quanto riguarda l' ultimo punto, menzionato dal collega Sakellariou, ossia l' attuazione di una politica estera e di sicurezza europea. Il Parlamento europeo le assicura pieno sostegno e attribuirà anche importanza a che, ferma restando la complementarità con la NATO, gli europei possano sviluppare una propria competenza in merito, in modo da far fronte alle sfide che li attendono. Spetta alla Presidenza far progredire il processo di Barcellona, e gli sviluppi dei negoziati in Medio Oriente offrono opportunità del tutto nuove. Ho l' impressione che oggi le parti interessate accettino maggiormente, rispetto al passato, un ruolo europeo in questo ambito. Auguro a lei ed al Commissario Patten pieno successo nella realizzazione di tale missione. Altri punti sono la Conferenza intergovernativa ed il rapporto fra ampliamento e capacità di agire dell' Unione, nonché i problemi dei rischi di overstretching e delle decisioni che sarà necessario adottare in sede di Conferenza intergovernativa. La Presidenza è vincolata ad un mandato: d' altro canto, l' esperienza insegna che quando una delle parti di un negoziato ha avanzato una proposta è difficile impedire che se ne parli. Ciò significa che la prassi e le possibilità concrete che si offrono danno modo di interpretare il mandato in termini molto ampi. Credo che sarebbe estremamente utile, per le decisioni che dobbiamo adottare nel nostro parere, che la Presidenza si impegnasse a rispettare tale ampia interpretazione del mandato. Avremmo così maggiori possibilità di presentare al tavolo negoziale le nostre concezioni in merito alla democrazia ed alla capacità di agire dell' Unione europea.  Signor Presidente, dopo aver udito affermazioni così ambiziose ed importanti nell' ambito della politica estera e della politica occupazionale, mi vergogno quasi di dover esprimere un senso di delusione, ma mi vedo costretta a farlo. Ho letto il suo programma di lavoro, e l' ho ascoltato attentamente. Vorrei che per i settori dei quali mi occupo in seno al Parlamento, ossia l' ambiente, la sanità pubblica e la politica dei consumatori, gli obiettivi fossero altrettanto ambiziosi che per altri settori. Capisco che una Presidenza non può lavorare ed essere parimenti ambiziosa su tutti i fronti, perciò rispetto le divergenze nella fissazione delle priorità. Tuttavia non posso chiudere tanto facilmente un occhio, lo capirà bene. Vorrei quindi fare alcune osservazioni in merito. Nel suo programma scritto, ed anche in quello che ha presentato oggi, lei ha attribuito grande rilievo alla sicurezza alimentare. Questo mi sembra importante. Il Parlamento si occuperà del Libro bianco sulla sicurezza alimentare; il Presidente in carica del Consiglio ha fatto rilevare che il Vertice di giugno lo esaminerà. Spero che lei avrà tanto rispetto per il Parlamento da attenderne l'esito delle consultazioni e le decisioni, anche se non so se saremo in grado di fornire tali risposte entro giugno. Tuttavia, faremo del nostro meglio per venire incontro alla Presidenza portoghese. Lei pone notevole enfasi anche sulla direttiva quadro sulle acque. La prego di recepire gli emendamenti che il Parlamento approverà ad inizio febbraio a Bruxelles, e a questo punto avremo conseguito una considerevole uniformità di posizioni. Mi consenta di aggiungere una considerazione: lei ha fatto notare di voler collegare politica ambientale e assetto territoriale; è un intento in cui l' appoggio di tutto cuore. In occasione della Conferenza intergovernativa lei potrà far sì che il nuovo Trattato contempli una competenza europea in materia di assetto territoriale. Su questo punto lei ci avrà al suo fianco, anche se nutro forti dubbi circa le possibilità di successo. Ma l' appoggerò comunque. Per concludere, vorrei invitarla a fare in modo, nei settori della politica ambientale e dell' integrazione in altri ambiti politici, che vi sia un obbligo ad agire e che ciò vada dimostrato. La prego di farlo rilevare ai suoi colleghi degli altri Stati membri e di adoperarsi affinché la legislazione in materia venga recepita, cosa che non sempre avviene nel settore ambientale. Così facendo, lei avrà forse annunciato programmi meno ambiziosi di altri, ma avrà pur sempre svolto un lavoro valido, per il quale le auguro buona fortuna!  Signor Presidente, signor Presidente in carica del Consiglio, dalla ricca stiva di questa nave a quindici rematori, felice creazione della Presidenza portoghese quale simbolo europeo, permettetemi di spostare l'attenzione sulla sfida digitale europea. La rivoluzione digitale è per me, soprattutto e più di ogni altra cosa, una rivoluzione nel sistema e nella cultura di distribuzione di beni e servizi. Questo ci obbliga a prendere posizione su determinati punti concreti del vostro programma. In primo luogo, ci obbliga a una nuova riflessione sull'equilibrio tra regolamentazione pubblica e regolamentazione privata, sull'equilibrio tra la legge e quella che si è soliti chiamare soft law. La ragione è che nell'era digitale - come ha detto qualcuno alla Conferenza di Madrid - un anno equivale a due mesi e dunque quattro anni, che sono un tempo ragionevole per l'adozione di una direttiva normale, in questo caso equivalgono a anni. E' davvero troppo. In secondo luogo, occorre infondere fiducia nei consumatori e nelle piccole e medie imprese e creare un clima e una cultura di assunzione controllata dei rischi, sebbene possa sembrare contraddittorio. Per quanto riguarda i consumatori, dobbiamo attuare le eccellenti iniziative avviate a Tampere dalla Commissione in materia di risoluzione extragiudiziale delle controversie, ma, soprattutto, non dobbiamo trattare i consumatori come minorenni. Per quanto riguarda le piccole e medie imprese, bisogna rafforzare il dialogo già impostato con le imprese ed i cittadini nell'ambito del mercato interno. Ma è anche necessario fare cose molto concrete, come assumere una posizione chiara e conforme alla cultura imprenditoriale sull'articolo del nuovo regolamento di Bruxelles e di Lugano, perché altrimenti si può compromettere tutto il grande progetto della E-Europe. In ultimo - e qui mi unisco a quanto ha detto l'onorevole Cox - abbiamo la sfida del dialogo transatlantico. Non otterremo nulla se non superiamo la distanza che ci separa dagli Stati Uniti, stabilendo il necessario coordinamento. Pertanto, sotto questo aspetto, ritengo che avremo bisogno di enorme coordinamento, di enorme cooperazione e, indubbiamente, di grandissimo slancio. "La nave va": è un'idea dei navigatori portoghesi fin dal Medioevo. Sono convinta che passeremo i prossimi sei mesi nelle mani di buoni navigatori.  Signor Presidente, onorevoli colleghi, di questo ambizioso programma semestrale della Presidenza portoghese, vorrei affrontare due questioni che ritengo fondamentali: la cooperazione economica con i paesi del bacino mediterraneo e la promozione di un'occupazione sostenibile. Signor Presidente, nel novembre scorso il Parlamento ha approvato una risoluzione in cui si sosteneva la necessità di relazioni di cooperazione sempre più strette tra Marocco e Unione europea, nell'ambito dell'accordo di associazione. Non si capisce perché adesso, in materia di pesca, la cooperazione dovrebbe venir meno. Il settore della pesca è un settore molto fragile. Il disastro dell'Erika l'ha tragicamente messo in evidenza. La tradizione marittima del Portogallo ed i suoi eccellenti rapporti con il Marocco, signor Presidente, dovrebbero essere utilizzati in questo semestre per dare impulso ai negoziati per il nuovo accordo di pesca, ora completamente bloccati. Il settore della pesca si concentra, onorevoli colleghi, nelle regioni europee meno favorite e ha urgentemente bisogno dell'accordo. E' necessaria una politica economica, sociale e territoriale progressista affinché i benefici delle attuali favorevoli tendenze dell'economia non vadano solo a vantaggio dei settori industriali più fiorenti. Chiedo alla Presidenza portoghese decisione e coraggio nell'affrontare questa sfida.  Signor Presidente, signor Presidente del Consiglio, signor Commissario, vorrei menzionare due punti. Uno è il nesso fra politica dei trasporti e Conferenza intergovernativa. Molti colleghi hanno già fatto rilevare che non vogliamo una Conferenza che tratti solo dei leftover di Amsterdam, ma desideriamo, in misura limitata e con moderazione, una discussione esauriente sulle nuove competenze necessarie perché l' Unione europea continui a funzionare. A questo proposito la Presidenza portoghese può offrire un contributo determinante alla politica europea in materia di trasporti, ambiente e sicurezza, ponendo all' ordine del giorno della Conferenza intergovernativa l' istituzione di un sistema europeo uniforme di sicurezza di volo e dando così attuazione alla decisione presa in novembre dal Parlamento di considerare prioritario tale compito. Non intendiamo centralizzare tutto: le funzioni operative devono restare di competenza degli Stati membri o di organizzazioni private. Tuttavia, la funzione normativa dev' essere disciplinata in modo uniforme a livello europeo. L' attuale frammentazione del traffico aereo comporta infatti indugi, ritardi, pericoli per i passeggeri ed un enorme sovraccarico per l' ambiente, che si potrebbe evitare. Se si vuole avere la prova che esiste un valore aggiunto europeo, ebbene, esso risiede in un sistema di sicurezza di volo uniforme a livello europeo. A terra abbiamo il mercato interno e in cielo abbiamo una situazione frammentaria: tale sistema non può funzionare. Perciò, in quanto Parlamento europeo insisteremo sulla nostra posizione, e spero che lei, signor Presidente del Consiglio, ci appoggerà. Un secondo punto sul quale la Presidenza portoghese potrebbe agire, sempre in materia di ambiente, economia e trasporti, è la rapida formulazione di una posizione comune sul pacchetto ferroviario. In dicembre, la Presidenza finlandese è riuscita a superare l' opposizione del governo francese all' apertura del traffico ferroviario. Ma ora ho l' impressione che si cerchi di guadagnare tempo. La Presidenza portoghese ha quindi una grande opportunità: formulare rapidamente una posizione comune: è quanto ci attendiamo. Vogliamo un trasferimento del traffico merci dalla strada alla ferrovia. Ci aiuti in questo intento!  Signor Presidente, onorevoli colleghi, parlerò di un argomento che la Presidenza portoghese ha davvero a cuore: l'Angola, paese in preda a una guerra civile che dura da venticinque e che costituisce oggi la più grave catastrofe umanitaria del pianeta. Sappiamo bene su chi ricada la responsabilità della mancata attuazione degli accordi di Lusaka: ricade anzitutto sull'UNITA. E' per questa ragione che la comunità internazionale ha varato sanzioni a carico dell'UNITA; vi è tuttavia il rischio di un generalizzarsi del conflitto nella regione, dal momento che le truppe governative sono penetrate nel territorio di Stati vicini e dal momento che l'UNITA si è alleata con gruppi armati di altri paesi. Sul piano umanitario, come abbiamo visto, si tratta della più grave catastrofe umanitaria del pianeta, con due milioni di sfollati all'interno del paese e con indicibili sofferenze da ambe le parti. Noi chiediamo pertanto al Portogallo, al suo governo, con la loro tradizione democratica e anticoloniale, di illustrare al Parlamento i provvedimenti che verranno presi per contribuire a una soluzione al conflitto. Solo una soluzione politica potrà portare all'Angola pace e riconciliazione.  Signor Presidente, signor Commissario, desidero manifestare al Presidente in carica del Consiglio la soddisfazione dell'Assemblea per la volontà di dialogo con il Parlamento europeo espressa dalla Presidenza, cosa che d'altronde non deve meravigliare, considerata la grande esperienza del governo portoghese in materia di dialogo. Osservando gli obiettivi della Presidenza - che riteniamo ambiziosi - notiamo diverse priorità, sufficiente dialogo e molti dossier da avviare o da seguire. Ci preoccupa invece non vedere in prospettiva molti dossier da concludere o obiettivi da conseguire, ma ci auguriamo sinceramente che questa sia una buona Presidenza per l'Europa, per i cittadini europei e per i portoghesi. Vorremmo contribuire a costruire e consolidare un'Europa in cui tutti si sentano rappresentati e possano identificarsi, un'Europa che non sia solo di alcuni o dove i più grandi soffocano i più piccoli. Per quest'Europa, in un momento in cui è allo studio una modifica ai Trattati, è anche necessario, ancora una volta, che la Presidenza esercitata da un piccolo paese non debba per questo essere peggiore o meno efficace di quella esercitata dai paesi grandi. I cittadini europei aspirano ad un'Europa che guardi ai loro problemi e che non si preoccupi soltanto di conti bancari o di scambi commerciali, un'Europa preoccupata della sicurezza, impegnata nella lotta alla droga, nella repressione della criminalità, nel controllo dell'immigrazione clandestina, nell'adozione di provvedimenti nell'ambito dello spazio di libertà, sicurezza e giustizia. Sono certo, signor Ministro, che lei converrà sul mio giudizio positivo sul grande valore e la grande competenza del Commissario portoghese António Vitorino e mi auguro che, nei settori che gli sono stati assegnati, il Consiglio possa fare concreti passi avanti in conformità dello scoreboard deciso a Tampere. I portoghesi ricordano ancora gli ottimi risultati ottenuti dalla Presidenza del Consiglio al tempo in cui il Portogallo la esercitò per la prima volta, esattamente otto anni fa, e sperano che il governo socialista sia all'altezza del prestigio e dell'efficienza di tale eredità.  Signor Presidente, onorevoli colleghi, signor Presidente in carica del Consiglio, lei si sforza di instaurare un atteggiamento più positivo nei confronti del Parlamento europeo, riconoscendo la voce dei cittadini come parte integrante del processo decisionale europeo, e noi non possiamo che apprezzarlo. Speriamo, e confidiamo, che questo atteggiamento positivo proseguirà durante l'intero semestre. Nell'ambito della giustizia, diviene necessario prendere provvedimenti a livello europeo. Lei ha evidenziato la questione delle vittime di reati. E questo un tema emblematico, sotto numerosi punti di vista, della situazione del cittadino nei confronti della giustizia. Si tratta di non discriminare più i cittadini che sfruttano la libera circolazione. Io stessa mi sono battuta a lungo per rafforzare la tutela delle vittime di reati. Se gli Stati non sono disposti a tutelare i singoli e a palliare le conseguenze della violenza, non sarà mai possibile realizzare quella sicurezza sulla quale abbiamo speso tante belle parole. Senza un ancoraggio nel Trattato, senza riconoscere i diritti individuali del cittadino e senza risorse sufficienti a disposizione della polizia e della giustizia, non sono possibili quella giustizia e quella libertà che i cittadini europei si attendono. Avete però la possibilità di dare impulso a questo processo mediante un uso trasparente della tabella di ricapitolazione dei risultati per dimostrare che occorre fare altra strada. La tabella di marcia dei vari provvedimenti va accelerata. Nel vostro ambizioso programma, voi dovete attenervi a una serie di necessarie priorità. Tra queste, segnalo le vittime dei reati, lo scoreboard e il crimine organizzato. Spero che lei vorrà confermare che saranno questi temi, oltre alla questione dei diritti dei cittadini, ad occupare il primo posto in cima alla lista delle priorità. Ciò detto, le auguro buona fortuna e ogni successo.  E' confortante constatare che l' Africa è una delle priorità della Presidenza portoghese; nei confronti di quel continente, infatti, l' Europa ha una grande responsabilità storica. Sarebbe dunque del tutto irresponsabile da parte nostra abbandonare l' Africa nelle mani degli americani. Spero che il Vertice euro-africano abbia luogo e che l' Unione riesca, finalmente, a prendere una posizione comune sul conflitto nell' Africa centrale. Ed è, peraltro, logico che l' interesse del Portogallo sia rivolto soprattutto all' Angola. Tuttavia, vorrei formulare alcune osservazioni sulla dichiarazione riguardante la guerra in Angola, nella quale la colpa principale della guerra stessa viene attribuita al movimento guerrigliero UNITA. E' ben vero che Savimbi rinnegò il primo accordo di pace quando perse le elezioni nel E' vero anche che l' UNITA profittò del periodo della smilitarizzazione per riarmarsi e che nella guerra attuale si è resa responsabile di gravi violazioni dei diritti umani, che noi non dovremo stancarci di condannare aspramente. Queste circostanze, però, non bastano per sentenziare l' innocenza del governo angolano. Fu proprio quest' ultimo, infatti, a dichiarare nel la guerra totale contro i ribelli, e neppure lui si è preoccupato di risparmiare i civili durante il conflitto. Altrettanto certo è che pure il governo si sta riarmando su ampia scala durante questo periodo di pace. Le organizzazioni di tutela dei diritti umani come Human Rights Watch e Global Witness accusano il governo di corruzione su vasta scala, di utilizzare i milioni di dollari ricavati dalla vendita del petrolio per concludere accordi militari - tra gli altri, anche con il Portogallo, nota bene - e di reprimere l' opposizione e la stampa. Il secondo maggior produttore di petrolio dell' Africa registra uno dei peggiori indicatori socio-economici a livello mondiale, con i bambini che soffrono di malnutrizione e le epidemie di colera diffuse fin nel centro della capitale. L' Europa deve continuare ad insistere perché sia avviato un dialogo e si rinunci alla logica militare. In tale contesto, il Portogallo può svolgere un ruolo importante, ma non schierandosi a favore di una parte, bensì richiamando entrambe le parti coinvolte alle loro responsabilità. Solo così l' Angola potrà iniziare a vedere un po' di luce alla fine del buio tunnel in cui si trova.  Signor Presidente, signor Presidente del Consiglio, innanzitutto condivido il pensiero del collega Coelho, il quale ha affermato che anche i paesi più piccoli pussono in realtà fornire un importante contributo allo sviluppo dell'Unione europea durante la loro Presidenza. Lo ha dimostrato la Finlandia durante il suo turno di Presidenza, e sono sicura che lo farà anche il Portogallo. Forse la sfida più importante che è stata lasciata in eredità al Portogallo dalla Finlandia è il varo del cosiddetto pacchetto fiscale e dei relativi codici di condotta. Quando lo scorso anno, dopo il Vertice di Helsinki, il Portogallo aveva esposto agli altri Stati membri la priorità della sua Presidenza, ero rimasta delusa di come si era parlato del pacchetto fiscale, quasi come si fosse fin dall'inizio rinunciato a trovare una soluzione di compromesso. La settimana scorsa, il nuovo Presidente del Consiglio ECOFIN, la signora Pina Moura, è apparsa molto più determinata nel suo intervento davanti al Parlamento. Sono dunque nuovamente fiduciosa che, così come la Presidenza finlandese, anche quella portoghese ritenga importante procedere all'armonizzazione fiscale all'interno dell'Unione europea nel modo proposto nel pacchetto. Inoltre ho sentito con grande compiacimento che anche in futuro il pacchetto fiscale verrà trattato in blocco. Sembra, quindi, che la situazione non sia poi così disperata. Nella risoluzione del Vertice di Helsinki gli Stati membri avevano già espresso il proprio consenso sul principio secondo il quale tutti i cittadini dell'Unione europea devono pagare imposte adeguate sui redditti da risparmio. In effetti vi possono essere molti modi per mettere in pratica questo concetto. E' dunque importante prendere in considerazione anche i diversi obblighi in materia di informazione per mezzo dei quali è possibile garantire un'imposizione esaustiva ed equa. Ecco perché spero che il Consiglio nomini presto il gruppo di lavoro d'alto livello, di cui si era già parlato a Helsinki, e che continui con il processo avviato in quella sede. Oltre al pacchetto fiscale, per quanto riguarda l' uniformità degli oneri fiscali globali, cresce la pressione per l' introduzione di un sistema neutrale di tassazione dell' energia. Personalmente appoggio vivamente quest'obiettivo, premesso però che non comprometta la competitività dell'industria europea. La terza sfida riguarda l'imposta sul valore aggiunto. Il nostro obiettivo dovrà essere quello di adottare un regime IVA definitivo non appena possibile. Spero che anche quest'obiettivo venga preso in considerazione durante la Presidenza portoghese.  Signor Presidente, signor Presidente del Consiglio, lei ha elaborato un programma di lavoro ambizioso. Noi del gruppo PPE-DE riponiamo grandi speranze nel prossimo Vertice sull' occupazione. Anche per il Vertice straordinario previsto a Lisbona vale quanto il Primo ministro cristiano-democratico del Lussemburgo Juncker aveva sollecitato in vista del Vertice sull' occupazione del Non consideriamolo solo un vertice emblematico, in cui Juncker si è limitato a ricordare le numerose dichiarazioni non vincolanti di molti altri vertici: anzi, con la cosiddetta procedura di Lussemburgo, ossia il coordinamento tramite direttive in materia di politica occupazionale e piani d' azione a livello nazionale, i Capi di governo hanno conseguito un successo molto concreto. Ma dal sono venuti a mancare i grandi successi. Vi sono carenze anzitutto nella trasposizione pratica delle linee guida. La relazione comune sull' occupazione del menziona a questo proposito attività insufficienti negli Stati membri quanto alla riforma dei sistemi fiscali e di previdenza sociale, al coinvolgimento nell'apprendimento lungo tutto l'arco della vita, nonché alla promozione di un partenariato sociale volto a modernizzare l' organizzazione del lavoro. Da molti anni la politica occupazionale svolge un ruolo di primo piano nel Parlamento. Purtroppo, anche nel il Consiglio ed i Capi di governo hanno ripreso soltanto una minima parte delle nostre proposte, ad esempio nel cosiddetto Patto europeo per l' occupazione di Colonia o negli orientamenti in materia di occupazione per l' anno Pregherei la Presidenza portoghese di fare come annunciato nel documento di riflessione: la invitiamo a fare di più, a tenere maggiormente conto delle nostre posizioni! La nuova dinamica economica, la concorrenza e la flessibilità vanno rese compatibili con le esigenze fondamentali in materia di sicurezza sociale. Il principio del successo dell' economia di mercato sociale è il modello per il futuro dell' Europa.  Presidente Gama, abbiamo apprezzato molte delle cose che lei ha detto - il ruolo del Parlamento, la Conferenza intergovernativa, lo Statuto dei deputati - ma si dovrà parlare anche di ampliamento dell'Unione europea. L'ampliamento a est è importante, noi vogliamo costruire un'Europa politica, ma bisogna guardare con attenzione - e il Portogallo, come l'Italia, è un paese del Mediterraneo - proprio al grande bacino del Mediterraneo per fare anche un'importante politica mediterranea ed equilibrare lo sviluppo verso est con lo sviluppo verso sud. Per quanto riguarda il Consiglio europeo, io credo che su tre temi ci si debba rapidamente soffermare. Lei ha parlato di occupazione e per noi questa è estremamente importante, è l'emergenza numero uno. Si combatte aiutando le piccole e medie imprese, rilanciando il turismo con la politica dello sviluppo e con una forte riduzione della pressione fiscale. Ci sta a cuore inoltre - lei lo ha sottolineato - il tema della giustizia. La politica della giustizia in Europa è una politica di grande rilievo. Ci sono processi lenti, processi ingiusti - e l'Italia, purtroppo, ne ha il record negativo - e anche, in molti paesi d'Europa, una giustizia politicizzata, con alcuni magistrati che usano il loro potere non per svolgere un'azione di giustizia ma per svolgere un'azione politica e, spesso, per colpire anche l'opposizione e le minoranze. Voglio concludere puntando su un terzo argomento, dopo l'occupazione e la giustizia: l'emergenza droga. E' un grande tema sociale che ci sta particolarmente a cuore perché coinvolge milioni di giovani. La lotta alla droga deve essere uno degli impegni della Presidenza portoghese, della Commissione europea e di questo Parlamento. La lotta va condotta contro le vecchie, ma anche e soprattutto contro le nuove droghe, senza cedere a tentazioni di liberalizzazione delle sostanze stupefacenti, senza cedere alla tentazione di legalizzare e di autorizzare l'uso terapeutico di sostanze come l'eroina, già bocciate da questo Parlamento. Milioni di giovani ci seguono con attenzione: seguono con attenzione l'Europa e dall'Europa attendono una risposta importante.  Signor Presidente, vorrei formulare tre osservazioni. Come tutti sanno, l' Europa sudorientale e il Mediterraneo sono caratterizzati da forti inquietudini e quindi è da ingenui credere che, nell' arco del semestre portoghese, si risolveranno tutti i problemi. Invito però la Presidenza e la Commissione a fare il possibile affinché l' Agenzia per la ricostruzione dei Balcani, con sede a Salonicco, assolva nel migliore dei modi al proprio mandato. Auspico, da un lato, che la Turchia capisca che la sua candidatura comporta anche l' obbligo di conformarsi all' acquis comunitario e, dall' altro, che la Presidenza e la Commissione le rammentino tale impegno. Il secondo appunto concerne la Conferenza intergovernativa. Sarebbe opportuna l' inclusione della Carta dei diritti dell' uomo nella revisione del trattato, poiché essa sta molto a cuore ai cittadini europei. Inoltre, si dovrebbe estendere l' ordine del giorno e individuare la base giuridica per una politica estera e di difesa comune. Desidero anche sottolineare quanto sostenuto anche dal Parlamento mediante la relazione Dimitrakopoulos-Leinen, ovvero che si dovrebbero aprire nuovi capitoli relativi a questioni importanti e visibili, come il turismo e la cultura. La terza osservazione si ricollega alla mia carica di presidente della commissione per i trasporti. Signor Presidente in carica del Consiglio, il suo programma va nella giusta direzione, anche se da lei ci saremmo aspettati qualcosa di più ambizioso. In particolare vorrei ricordare che, a nostro avviso, nel corso del semestre della Presidenza portoghese è necessario prendere le opportune misure per la liberalizzazione delle ferrovie e trovare una soluzione alla questione dei ritardi nel sistema del traffico aereo. In altre parole, dobbiamo passare dall' attuale sistema intergovernativo di Eurocontrol ad un sistema unico, in cui la Commissione abbia l' iniziativa, in modo da metter fine ai disagi dei passeggeri che volano nei cieli d' Europa.  Signor Presidente, signor Presidente in carica del Consiglio, Ministro Costa, signor Commissario, la Presidenza portoghese deve chiaramente far fronte a numerosissime responsabilità nel semestre a venire. Vorrei porgere i migliori auguri per un suo pieno successo in ogni settore. La priorità su cui si incentrano gli sforzi è naturalmente l' ampliamento dell' Unione, diverso, per entità e natura, da ogni precedente ampliamento. Sappiamo altresì che le relazioni esterne dell' Unione si estendono all' Europa orientale, e il piano d' azione per una strategia comune in Ucraina ha già dato i suoi frutti, dopo il Vertice di Helsinki, con l' annuncio dell' abolizione della pena di morte. Nell' apertura della sua allocuzione di stamane, il Ministro degli esteri Gama ha menzionato l' importanza dell' opinione pubblica e la necessità di rassicurare i popoli europei. Ho solo una domanda cui forse il Presidente in carica potrebbe rispondere: dovrebbe confermarci che le sue preoccupazioni in merito all' opinione pubblica includono l' opinione pubblica dei paesi candidati dell' Europa centrale ed orientale. Può essere che non ritenga che questo sia il momento opportuno per fornire dettagli circa le iniziative che ha in mente per garantire non solo il mantenimento della dinamica negoziale, ma anche l' appoggio dei paesi candidati. Le sarei grato se potesse rassicurarmi in merito.  Signor Presidente, sottolineo alcune questioni che a mio parere vengono affrontate in modo molto positivo nel programma della Presidenza portoghese. Si tratta della necessità di conciliare l'ampliamento dell'Unione con riforme istituzionali che assicurino il ruolo politico dell'Europa, come ha richiesto questo Parlamento alla CIG. L'Europa ha a disposizione il mercato unico e la moneta unica, tuttavia è opportuno affrontare con maggiore forza il problema dell'occupazione e riproporre l'obiettivo dell'armonizzazione delle politiche fiscali e sociali, che sono elementi fondamentali della coesione sociale. Dobbiamo rafforzare la competitività in un'economia sempre più globalizzata che deve cogliere la crescente sfida della rivoluzione dell'informazione. E' necessaria una nuova strategia della ricerca, dell'innovazione e della formazione, temi sui quali il documento approvato ieri dalla Commissione apre un dibattito decisivo. L'ampliamento dell'Unione, che si rivolge soprattutto verso l'est, è una realtà e una prospettiva per tutti i paesi europei. Concordo tuttavia con la Presidenza portoghese che questa priorità politica non deve ridurre l'attenzione per il Mediterraneo, poiché la pace e lo sviluppo di quest'area riguardano direttamente il futuro dell'Europa.  Signor Presidente, onorevoli deputati, il dibattito è stato di straordinaria utilità per la Presidenza; raccoglieremo ed esamineremo con la massima attenzione i suggerimenti e le osservazioni che sono state fatte. Nel corso di questa Presidenza lavoreremo molto non solo con il Parlamento europeo, ma anche con la Commissione, con l'Alto Rappresentante Javier Solana, nonché con l'Unione dell'Europa occidentale, che pure presiediamo, sperando che tale collaborazione sia produttiva in tutti i sensi. Lasceremo l'Aula con la convinzione che gli orientamenti fondamentali della Presidenza portoghese abbiano riscosso consenso e risultino rafforzati dal Parlamento; ciò è importante in quanto ci stimola a lavorare con maggiore coerenza. Riguardo alla questione dell'occupazione e dell'innovazione, il Consiglio straordinario di Lisbona trova nel Parlamento un'Assemblea estremamente attenta, interessata, impegnata a fare dell'Europa, all'inizio del nuovo secolo, uno spazio di coesione sociale e contemporaneamente l'area economica più dinamica al mondo, in modo che possa affrontare la globalizzazione e gestire democraticamente le tecnologie dell'informazione, creando un'economia della conoscenza libera da modelli e che non si riduca ad un'economia di mera produzione. La stessa cosa possiamo dire per l'ampliamento, questo storico segnale della fine della guerra fredda e della costruzione di un'Europa riunificata. Per quanto riguarda la questione della Turchia, essa verrà approfondita con rigore per avviare contemporaneamente la verifica dell'acquis, lo screening, l'applicazione dei principi di Copenaghen e la strategia per fare in modo che la Turchia si adegui progressivamente al modello europeo. Sono cosciente che in Parlamento permangono dubbi a tale riguardo, ma vorrei comunque tranquillizzarvi precisando che una politica diversa sarebbe deleteria per l'Europa ed avrebbe gravi conseguenze sugli obiettivi dell'Unione, sia al suo interno che sul piano internazionale. Sulla questione della Conferenza intergovernativa, credo che siamo riusciti a stabilire un rapporto di fiducia tra Presidenza e Parlamento riguardo alla necessità di coinvolgere l'Assemblea in modo più sostanziale, autentico e continuativo durante i negoziati. Noi siamo disponibili. Nella stessa lettera da me inviata al Presidente del Parlamento all'inizio della Presidenza portoghese, ho fatto presente la nostra disponibilità, come Presidenza, a partecipare alle riunioni della commissione per gli affari costituzionali, ed anche alle sedute plenarie, se l'Assemblea volesse discutere in modo approfondito le questioni che saranno trattate nel corso della Conferenza intergovernativa. Nel rispetto della separazione dei poteri e delle specifiche responsabilità di ogni organo, ciò stimolerebbe il dibattito europeo sulla riforma istituzionale. Non abbiamo riserve di sorta riguardo a questo genere di scelte. D'altronde, non abbiamo una concezione rigida dell'agenda di Helsinki, formulata piuttosto in modo tale da permettere l'inserimento di nuovi punti. Io stesso ho discusso tali argomenti con i miei omologhi durante il mio viaggio attraverso le capitali europee ed il Sottosegretario di Stato per gli affari europei farà ora la stessa cosa. All'inizio di gennaio ho scritto ai colleghi europei, i Ministri degli affari esteri, chiedendo loro che mi indicassero i punti che i rispettivi governi consideravano suscettibili di far parte dell'agenda dei leftover, affinché potessimo avere quanto prima possibile, nell'esercizio della Presidenza e della Conferenza intergovernativa, un'idea chiara del problema ed anche per poterne discutere con il Parlamento. Allo stesso modo ho scritto ai colleghi dei paesi candidati, sia quelli inclusi nella prima fase dell'ampliamento che quelli della seconda fase - che d'altronde desidereremmo un giorno vedere accomunati - chiedendo la loro opinione sulla Conferenza intergovernativa. La cosa peggiore che potrebbe capitare riguardo all'ampliamento europeo, infatti, è che la riforma istituzionale fosse percepita nell' Europa centrale ed orientale come una specie di misura preventiva contro i paesi candidati. Ciò creerebbe un rapporto di sfiducia. I provvedimenti che la Conferenza adotterà dovranno mettere l'Europa in condizioni di lavorare meglio e non vanno assolutamente considerati come misure per impedire ai paesi che un giorno aderiranno di far udire la loro voce all'interno del sistema decisionale europeo. E' importante quindi che essi partecipino sin d'ora al dibattito e che le loro opinioni siano ascoltate e tenute in considerazione. Per questo, crediamo che non sia irrealistico, come ha detto uno dei deputati intervenuti, ritenere che per il Consiglio europeo di Lisbona avremo un'idea più chiara, purché ci sia un accordo in tal senso, su quale sarà il contenuto dell'agenda della Conferenza intergovernativa. Passando alla politica comune di sicurezza e difesa, la mancanza di tale dimensione impedisce all'Europa di affermarsi nei confronti dell'esterno. La politica estera dell'Unione europea risulta inconsistente senza questo elemento. Nel corso del semestre faremo passi decisivi in tal senso: la prima operazione prevede un trasferimento di capacità dalla NATO all'Unione dell'Europa occidentale, la quale agirà sotto l'influenza politica dell'Unione europea. I colleghi ed i deputati appartenenti a paesi che non aderiscono all'Alleanza atlantica non devono comunque preoccuparsi: l'obiettivo di tale operazione sarà sempre un potenziamento e non una riduzione della sicurezza europea. In tal senso, ciò implicherà sempre una saggia ed attenta relazione con coloro che tra noi non fanno parte dell'Alleanza atlantica, ma che potranno avere accesso a tutti questi organismi se lo desiderano. In tal caso essi opereranno in condizioni di assoluta parità con gli altri partner. Relativamente ad alcune questioni di politica estera che avete menzionato ed in particolare al Vertice Unione europea/Africa: esso non è stato incluso tra gli obiettivi della Presidenza portoghese in quanto, al momento in cui abbiamo assunto la Presidenza, abbiamo ritenuto tale obiettivo non sufficientemente consolidato e non volevamo illudere gli europei introducendo una scadenza sulla quale non avevamo la minima garanzia. Ecco la logica con cui lavoreremo: porteremo avanti i lavori per poter recuperare in qualunque momento l'idea del Vertice se sarà possibile farlo in tempo utile ed in condizioni logistiche che consentano di realizzarlo. In caso contrario, continueremo a lavorare al progetto assieme ai nostri partner africani creando i presupposti per elaborazioni e sviluppi futuri. Passiamo ora al problema dell'embargo di armi all'Indonesia: a settembre, nel momento più drammatico della vicenda di Timor Est, l'Unione europea aveva deciso di imporre un embargo di armi all'Indonesia per un periodo di tempo limitato che doveva terminare a gennaio. Tale provvedimento non prevedeva meccanismi di proroga automatica ed il consenso che è stato possibile raggiungere in seno al Consiglio è stato nel senso di non imporre in questo momento un nuovo embargo di armi all'Indonesia, pur sottolineando con la massima chiarezza che i paesi membri dell'Unione europea osservano, a tale proposito, un rigoroso codice di condotta che prevede regole severe riguardo alla destinazione finale degli armamenti ed al loro utilizzo. La decisione ha sottolineato in modo esplicito che continueremo a tenere la vicenda sotto osservazione e che, in qualunque momento, il meccanismo dell'embargo sarà a disposizione dell'Unione, come lo è stato finora, per essere utilizzato come strumento volto ad arginare e correggere qualunque situazione drammatica. Riguardo alla situazione in Angola, va sottolineato che si tratta di un paese dalle grandi risorse, con una particolarità rara per il continente africano: non c'è sovrappopolazione, né in relazione alle dimensioni del territorio, né alle sue risorse. In Angola si trascina un conflitto ed una condizione di instabilità che ha provocato una grave carestia ed una situazione di profonda preoccupazione umanitaria. Gli accordi di Lusaka non sono stati rispettati da una delle due parti. Uno dei principali problemi all'origine della vicenda angolana è stato il rifiuto di una delle due fazioni di smilitarizzarsi e trasformarsi in un partito integrato nel sistema istituzionale. E' importante che questo accada e in quest' ottica la posizione adottata dall'Unione europea è volta a stimolare tutti coloro che all'interno di una delle fazioni, l'UNITA, siano disposti ad operare seguendo la via politica e senza ricorrere alle armi. Ma persistono comunque problemi riconosciuti da tutti. Sono stato in Angola circa giorni fa ed ho avuto l'occasione di parlare non solo con il Presidente ed i membri del governo, ma anche con deputati di tutti i settori del parlamento, ivi compresi rappresentanti di quelle che oggi possiamo considerare le varie correnti di pensiero dell'UNITA. Tali colloqui hanno rivelato come gran parte dei politici senta oggi la necessità di un miglioramento del sistema angolano. Alcuni processi di sviluppo si stanno già avviando ed è quindi necessario che se ne stimoli la realizzazione: il miglioramento del sistema finanziario, dei conti pubblici, della loro trasparenza e delle relative regole. A tale proposito, l'inizio di negoziati con il Fondo monetario internazionale e l'eventuale firma di un primo accordo entro breve creerà certamente le condizioni affinché si costituisca, nel quadro del Club di Parigi, un meccanismo multilaterale di controllo della remissione del debito dell'Angola. Ciò permetterà all'Unione europea di sbloccare i fondi stanziati anni fa nel corso della Tavola rotonda sull'Angola e ancora oggi inutilizzati per le note ragioni. Il miglioramento riguarda anche il sistema istituzionale, attraverso una revisione della costituzione da avviare, naturalmente, all'insegna dei valori del pluralismo, dello Stato di diritto e della libertà di stampa. Desidero a tale proposito sottolineare l'importanza del prossimo dibattito parlamentare angolano sui diritti dei giornalisti e sulla necessità fondamentale che ci sia una stampa indipendente all'interno di un sistema politico moderno. Ovviamente, ciò favorirà il reinserimento dell'Angola in ambito internazionale e, cosa importantissima, il perfezionamento dello stesso meccanismo di funzionamento delle Nazioni Unite. Vorrei sottolineare, a tale proposito, che si sono conclusi i negoziati tra il governo angolano ed il Segretario generale dell'ONU per l'apertura di un ufficio delle Nazioni Unite in Angola con funzioni di controllo ed assistenza nella distribuzione di aiuti umanitari; ciò avrà sicuramente conseguenze importanti per la popolazione. Vi è quindi una duplice esigenza: da un lato, la smilitarizzazione di un partito politico e, dall'altro, la necessità di un miglioramento istituzionale, del meccanismo finanziario e dei collegamenti con il quadro generale delle organizzazioni delle Nazioni Unite. Ovviamente, in tale processo l'Unione europea è coinvolta in maniera particolarmente rilevante, sia per quanto riguarda gli aiuti umanitari immediati che nell'elaborazione di un programma di sostegno alla ricostruzione e al recupero. Signor Presidente, onorevoli deputati, per ragioni di tempo e per l'inclusione di un altro punto all'ordine del giorno dei lavori dell'Assemblea, riguardante il Medio Oriente, mi è impossibile prolungare ulteriormente il mio intervento. Desidero comunque concludere sottolineando la grande soddisfazione della Presidenza nel verificare, all'interno del dibattito, una generale sintonia rispetto agli assi fondamentali che abbiamo proposto, ed anche per aver avuto l'opportunità di definire, credo con successo, un metodo di lavoro con il Parlamento europeo che, non ho dubbi, contribuirà all'arricchimento di Consiglio e Parlamento nel quadro generale del funzionamento delle nostre Istituzioni.  Molte grazie, Signor Presidente in carica del Consiglio. La discussione è chiusa.  Processo di pace in Medio Oriente L' ordine del giorno reca le dichiarazioni del Consiglio e della Commissione sul processo di pace in Medio Oriente.  Signor Presidente, onorevoli deputati, vorrei dirvi, brevemente, che sono appena tornato, assieme a Javier Solana, Alto Rappresentante per la politica estera, a Miguel Moratinos, inviato speciale dell'Unione europea ed al rappresentante di uno dei Commissari, da un viaggio in Medio Oriente dove, in rappresentanza dell' Unione, ci è stato possibile incontrare le più alte personalità di Siria, Israele, Giordania, Egitto, Libano e dei territori palestinesi; è stato inoltre organizzato un incontro con il segretario generale della Lega araba. In generale, il processo di pace in Medio Oriente è ben avviato, ma si trova di fronte a due ostacoli: il primo, riguardante la questione israelo-palestinese e relativo in particolare ad alcuni ritardi, rispetto ai termini prefissati, nella restituzione dei territori occupati ed al rinvio della data dell'inizio dei negoziati sullo statuto definitivo; l'altro, relativo al versante siriano, riguarda i ritardi causati dal rifiuto siriano di proseguire per il momento i negoziati di Washington. Il ritardo nel dossier siriano ci preoccupa giacché compromette l'avvio dei negoziati relativi al dossier sul Libano. Va sottolineato che l'Unione europea, dimostrando grande coerenza, nel corso degli anni è stata progressivamente coinvolta nella persona del suo inviato speciale, l' Ambasciatore Moratinos, il cui lavoro desidero elogiare, attraverso l'azione continua della Commissione e, recentemente, grazie a quella dell'Alto Rappresentante. La visita appena conclusa avrà una sua continuità lunedì prossimo in occasione del Consiglio "affari generali" , grazie alla presenza del presidente Arafat di ritorno da Washington. Inoltre, come è avvenuto con il Ministro degli affari esteri Israel Levi, prevediamo tra breve un incontro con il Ministro degli affari esteri siriano nel quadro del proseguimento dei negoziati. La Presidenza, il Commissario Patten e l'Alto Rappresentante parteciperanno inoltre all' incontro multilaterale convocato per il º febbraio a Mosca, dove verranno illustrate le posizioni dell'Unione europea. L' Unione, pur non essendo parte nei negoziati, si è impegnata in una continua azione di supporto per il consolidamento del processo di pace, facendo sentire appieno la sua presenza all'interno del processo multilaterale; a febbraio essa avrà l'opportunità di riproporre l'azione del gruppo di lavoro sullo sviluppo economico e regionale presieduto dall'Unione. Naturalmente, l'Unione europea ha partecipato, attraverso il partenariato mediterraneo, all'elaborazione di accordi di associazione con i paesi della regione e di programmi di aiuto finanziario, ed è stata presente anche attraverso l' attività della Banca europea per gli investimenti. Durante il nostro viaggio è stato possibile constatare come tutti i paesi riconoscano il ruolo insostituibile, negli obiettivi a medio e lungo termine, dell'Unione all'interno del processo per il consolidamento della pace in Medio Oriente. Ciò è dovuto al fatto che, benché l'Unione europea non partecipi direttamente all' azione negoziale, essa rappresenta il maggiore partner commerciale praticamente di tutti i paesi della regione oltre che il principale donatore di aiuti pubblici ai territori palestinesi. Si sta attualmente lavorando allo scopo di precisare l' autentica natura di tale cooperazione sia in relazione all'assistenza ai rifugiati che all'elaborazione di programmi di cooperazione integrata, in particolare in materia di risorse idriche, non solo per un' organica gestione delle stesse, ma anche per specifici progetti di sviluppo regionale. La nostra partecipazione a tale processo, inoltre, si è svolta senza determinare situazioni di attrito con gli Stati Uniti, ma instaurando piuttosto regolari scambi di opinioni. La missione che abbiamo concluso ieri ci lascia la consapevolezza della necessità di un ulteriore sforzo nel già concreto impegno dell'Unione sull' intera questione del Medio Oriente. Si tratta di un altro punto a proposito del quale è assolutamente necessario mantenere una collaborazione permanente sia tra Consiglio e Commissione che tra questi due organi ed il Parlamento.  La ringrazio molto per la sua dichiarazione, Signor Presidente in carica del Consiglio. La discussione è chiusa. Passiamo ora alla votazione.  VOTAZIONI Signor Presidente, desidero soltanto far presente ai colleghi tedeschi che esiste una versione precedente che conteneva - o contiene tuttora, non so sia già stata corretta - un errore di traduzione nel paragrafo , dove si parla dell' esercizio finanziario Nella vecchia versione tedesca, l' anno riportato è il Pur senza aver visto l' ultima versione tedesca, vorrei precisare che il testo deve recitare così: "dichiara che non potrà deliberare la chiusura dei conti per l' esecuzione del bilancio dell' esercizio se la Commissione non avrà rettificato gli errori contabili segnalati dalla Corte dei conti" . Relazione dell' onorevole Van Hulten a nome della commissione per il controllo dei bilanci, sulla proposta di regolamento del Consiglio sul seguito da dare alla seconda relazione del Comitato di esperti indipendenti sulla riforma della Commissione Sul paragrafo  Signora Presidente, ho una richiesta: il paragrafo riguarda la delicata problematica dell' appartenenza di partito dei Commissari. Dato che votare sulla prima e sulla seconda parte potrebbe essere fuorviante, poiché non si tratta di approvare una prima ed una seconda parte, bensì una frase intermedia, la pregherei di leggere ad alta voce questa frase, in modo che tutti i colleghi sappiano su cosa si vota.  Agiremo in questo senso. Sull' emendamento n.  Signora Presidente, ritengo superfluo l' emendamento n. , dopo che abbiamo deliberato che possiamo fissare le nostre regole e ricevere pareri, senza però permettere ad alcun altro organismo di decidere in nostra vece. Abbiamo cancellato le parole cui si riferiva, per cui il punto che si doveva aggiungere con l' emendamento n. non ha più senso. Avrebbe senso solo se fosse un' altra istanza a decidere le nostre regole per poi degnarsi di discuterle con noi. Dato però che il Parlamento ha dato prova di fermezza sufficiente per decidere almeno in merito alle proprie procedure, ritengo decaduto questo emendamento.  Signora Presidente, su questo punto non posso dirmi d' accordo con l' intervento precedente in quanto si riferisce allo Statuto dei deputati. In questo caso si tratta della differenza fra Parlamento e Consiglio: è una questione diversa da quella affrontata prima. Manteniamo quindi il nostro emendamento.  Signora Presidente, concordo con l' onorevole Elles che si tratta di una questione a parte, ma anche con l' onorevole Kuhne sulla necessità di liberarcene. Sul paragrafo , emendamento n.  Signora Presidente, l' emendamento n. , quale è formulato qui, non riflette accuratamente la votazione espressa in seno alla commissione per il controllo dei bilanci. L' ho esaminato col presidente della commissione, che non è d' accordo, ma è importante sottolinearlo in questa sede. Le dirò dove sta la differenza. La commissione per il controllo dei bilanci ha votato a favore della prima parte dell' emendamento della commissione giuridica e per il mercato interno, perché è di questo che si tratta, e contro la seconda. Quindi, di fatto il testo dovrebbe recitare: " ritiene che mentre il regime complessivo delle retribuzioni e delle prestazioni per i funzionari deve rimanere interessante e competitivo per quanto concerne la retribuzione complessiva, la struttura di tale regime necessiti di essere modernizzata." La commissione era favorevole alla prima parte, che comporta una modifica linguistica, ma contraria alla seconda, che comporta una modifica sostanziale.  Temo, onorevole Van Hulten, che la situazione sia un po' confusa per alcuni di noi. Credo che tutti abbiano comunque avuto modo di trarre le proprie conclusioni dal suo intervento. Dal canto mio, pongo in votazione ciò che è scritto nel testo.  Signora Presidente, fra la prima e la seconda versione della relazione Theato sulla tutela penale degli interessi finanziari dell'Unione si nota un'evoluzione interessante. La proposta di un regolamento comunitario che istituisce un Procuratore europeo indipendente è stata declassata, perché palesemente in contrasto con l'articolo del Trattato, e si è trasformata in un semplice appello alla prossima Conferenza intergovernativa. Essa è stata sostituita dalla proposta di un regolamento che crea una nuova entità alquanto bizzarra, un organismo europeo indipendente che esercita poteri di controllo sulla regolarità delle inchieste dell'Ufficio per la lotta antifrode, l'OLAF. In questa seconda proposta trovo l'eco del mio intervento del ottobre scorso, nel quale avevo espresso la mia preoccupazione, come alcuni altri deputati, in merito alle condizioni di applicazione al Parlamento europeo dell'accordo interistituzionale riguardante le inchieste dell'OLAF. Forse si cerca di tenere conto delle nostre critiche, anche se in ritardo. Questo nuovo organismo indipendente che sarebbe posto a capo di un ufficio indipendente mi sembra molto strano e non risponde ancora alla questione fondamentale da me posta, vale a dire quella dell'autonomia dell'Assemblea. Quanto al Procuratore europeo indipendente, trovo che tale proposta sia contraria alla nostra concezione di un'Europa delle nazioni, come ho spiegato nella discussione di ieri ed in quella del settembre scorso sulla seconda relazione del Comitato di esperti indipendenti. Eppure essa continua ad essere avanzata da tutta una serie di giuristi cosiddetti intellettualmente indipendenti, ma in realtà, il più delle volte, pagati direttamente o indirettamente dalla Commissione. Essi farebbero meglio ad occuparsi dei privilegi e delle immunità della Commissione che, secondo la relazione degli stessi esperti indipendenti, ostacolano la lotta contro le frodi. Inoltre, riteniamo davvero strano il fatto che l'idea del Procuratore europeo sia stata inserita nella relazione Theato senza la benché minima consultazione della commissione incaricata del controllo degli affari istituzionali, quando un'innovazione di questo tipo modificherebbe profondamente l'equilibrio istituzionale. Tuttavia, come accade abitualmente negli affari europei, si avviano riforme senza spiegare veramente fin dall'inizio la portata delle loro implicazioni. Ciò fa parte della disinformazione grazie alla quale il sistema continua ad andare avanti.  Signora Presidente, a nome del Partito dei pensionati ho votato a favore di questa raccomandazione sull'istituzione di una tutela penale degli interessi finanziari dell'Unione. Ritengo che questo sia e debba essere un primo passo verso la creazione di un vero spazio giuridico europeo in materia civile e penale. Non avrei altrimenti votato a favore, poiché non è nell'interesse dell'Europa preoccuparsi dell'esistenza di un Istituto giuridico europeo solamente per bastonare i propri dipendenti infedeli, pecore nere che ci sono dappertutto. Io auspico e chiedo che i cittadini di tutt'Europa abbiano realmente un codice civile europeo e un codice penale europeo.  Oggi abbiamo votato contro l' istituzione di un Pubblico ministero europeo per i motivi seguenti: Non siamo a favore di un diritto penale o di un' autorità penale europea comune. Riteniamo in primo luogo che si possa combattere la criminalità in modo altrettanto efficace con gli strumenti esistenti, tra i quali Europol e le convenzioni europee di estradizione e di mutua assistenza giuridica. In realtà la differenza tra i sistemi di diritto penale degli Stati membri non è talmente grande da non poter essere superata con gli strumenti intergovernativi esistenti. Ci associamo tuttavia in tutto e per tutto alla critica nei confronti dei Stati membri che non hanno ancora ratificato la convenzione sulla protezione degli interessi finanziari delle Comunità del Riteniamo che non ci sia nel Trattato una base giuridica per l' istituzione di un Pubblico ministero europeo. Non c' è titolo per introdurre un' autorità che intervenga a livello di diritto penale o norme di procedura degli Stati membri. Un' alternativa al Pubblico ministero europeo potrebbe invece essere Eurojust, come proposto in occasione del Vertice di Tampere. Un' unità di coordinamento costituita dai Pubblici ministeri nazionali incaricata di facilitare le indagini nei procedimenti penali. Accogliamo con favore questa iniziativa. Quello di cui abbiamo bisogno è proprio questo tipo di cooperazione pratica. Il Pubblico ministero europeo potrebbe in un primo tempo occuparsi solo dei reati commessi da funzionari dell' Unione europea. In realtà c' è più bisogno di una riforma fondamentale dello statuto del personale e della procedura disciplinare. Solo i casi più gravi hanno conseguenze penali. Il % dei casi è rappresentato da casi disciplinari per negligenza o incompetenza. Abbiamo invece bisogno di precise procedure interne di controllo e della revisione dell' immunità dei funzionari.  A nome dei conservatori del Parlamento europeo, ribadiamo il nostro impegno a tutelare gli interessi finanziari delle Comunità europee. Vorremmo che la convenzione e i due protocolli in materia fossero firmati al più presto da tutti gli Stati membri. Riteniamo che vi debba essere una stretta cooperazione fra Stati membri per garantire il conseguimento di tale obiettivo, ma non appoggiamo l' introduzione di un quadro normativo uniforme di diritto penale per tutelare gli interessi finanziari dell' Unione o l' instaurazione di un Ufficio del Pubblico ministero europeo. Abbiamo quindi votato, oggi, contro la relazione Theato.  Da sempre i deputati dell'FPÖ chiedono misure efficaci di controllo e di lotta contro la frode in relazione alle irregolarità del bilancio dell' Unione europea. Questo è anche il motivo per cui approviamo sostanzialmente la relazione Theato. Ciononostante siamo consapevoli soprattutto della problematica che si pone in materia di competenze a livello giuridico. In tale contesto gli Stati membri sono chiamati a verificare, nell' ambito del dibattito sulla riforma dei Trattati, se la creazione di proprie fattispecie giuridiche a livello comunitario sia ragionevole e pertinente. Sta di fatto che, a nostro avviso, l' attuale situazione giuridica non lo consente. Il ruolo di un "Procuratore europeo" , qualunque ne sia la denominazione, comporta pesanti interferenze nella sovranità e richiede quindi una discussione approfondita. Il fatto che solo alcuni Stati membri abbiano ratificato l' accordo sulla tutela degli interessi finanziari dell' Unione dimostra ancora una volta i limiti delle possibilità d' integrazione. Vorremmo però ribadire esplicitamente che una comunitarizzazione è fuori discussione e che l' armonizzazione delle procedure penali nei settori proposti va limitata. Comunque, l' istituzione di un diritto penale comune europeo non corrisponde ai nostri obiettivi.  Questa relazione riguarda la tutela degli interessi finanziari dell' Unione europea. E' chiaro che le procedure cui si ricorre attualmente per perseguire coloro che abbiano perpetrato una frode contro le finanze dell' Unione sono inadeguate. Ad esempio, solo Stati membri hanno ratificato la Convenzione sulla tutela degli interessi finanziari dell' Unione, nonostante l' impegno assunto in tal senso oltre cinque anni fa. Il governo conservatore a suo tempo non ha firmato, mentre il governo laburista si è unito di recente a quello di Germania, Austria, Finlandia e Svezia nel ratificare l' accordo. Nella settimana in cui la Commissione sta delineando le sue proposte di riforma, evidenziando la necessità di modificare la cultura politica al suo interno, il partito laburista al Parlamento europeo, l' EPLP, ha raccomandato, col suo voto, che si perseguano i funzionari che si rendono colpevoli di infrazioni. L' attuale sistema di perseguimento penale non funziona: ecco perché riteniamo che debba essere istituito un Pubblico ministero europeo soltanto per coloro che lavorano nell' ambito delle Istituzioni europee. Abbiamo chiaramente votato contro ogni proposta sul Pubblico ministero europeo che si spinga oltre, ed abbiamo categoricamente respinto ogni riferimento al Corpus juris. Col nostro voto abbiamo dimostrato che l' EPLP non tollera la frode in seno alle Istituzioni europee, e sfidiamo coloro che hanno votato contro la relazione a spiegarci come pensano di vincere la battaglia contro la frode nelle nostre Istituzioni. Relazione Van der Laan  Signora Presidente, la relazione che ci è stata presentata oggi proponeva di concedere alla Commissione, in applicazione dell'articolo del Trattato, il discarico in ordine all'esecuzione del bilancio delle Comunità europee per l'esercizio I deputati francesi del gruppo Unione per l'Europa delle nazioni, dal canto loro, si sono rifiutati di votare a favore di questa proposta. La relazione sul discarico di bilancio per il , infatti, era già stata rinviata dal Parlamento il maggio scorso, perché sembrava che la Commissione Santer, dimissionaria e limitata al solo disbrigo degli affari correnti, non fosse in grado di assumersi nel tempo gli impegni di riforma che sembravano necessari, vista la portata delle critiche della Corte dei conti. Oggi la Commissione Prodi si è in effetti fatta carico di tali impegni ed ha già avviato diverse riforme. Ciò significa, tuttavia, che dobbiamo concedere il discarico? E' opportuno ricordare che la relazione della Corte dei conti relativa all'esercizio finanziario era molto severa e si rifiutava di concedere la dichiarazione che attesta l'affidabilità delle operazioni a monte dei pagamenti, definita all'articolo del Trattato. Pur rilevando che le operazioni di impegno le sembravano regolari, la Corte aggiungeva infatti questa precisazione essenziale: "come negli anni precedenti, l'incidenza degli errori che inficiano le operazioni relative ai pagamenti della Commissione è troppo elevata perché la Corte possa garantire la legittimità e la regolarità delle stesse". Ora, se la Corte dei conti non vuole rilasciare la prevista dichiarazione per quanto riguarda il bilancio del nel suo complesso, perché i deputati europei hanno deciso di dare il proprio avallo morale concedendo il discarico? Com'è ovvio, ci viene contestato il fatto che la Commissione non è più la stessa, ma dal canto nostro rispondiamo che l'esecuzione del bilancio è invece sempre la stessa, non è cambiata da sei mesi a questa parte. Inoltre, la responsabilità delle operazioni errate in questione non è da addossare interamente alla Commissione, in quanto spesso gli Stati membri hanno la loro parte di colpa.  Signora Presidente, per conto del Partito dei pensionati ho votato a favore del discarico per l'esercizio della Commissione. Che c'entrano i pensionati con il discarico? Mi sono ricordato di essere anche ragioniere e in quanto tale avrei piacere che restasse il maggior numero di euro nelle tasche dei cittadini; quindi, il controllo del Parlamento nel concedere il discarico è una nostra funzione importante e auspico che sia la Corte dei conti sia questo Parlamento abbiano maggiori poteri e, soprattutto, esercitino maggiori poteri in quest'attività di controllo. Vorrei anche che si facesse attenzione affinché, per far arrivare un euro al cittadino, non se ne spendano dieci. Vorrei inoltre che si garantisse un'attività non solo formalmente corretta ma corretta anche nel suo contenuto e nelle sue destinazioni concrete. Relazione Van Hulten  Signora Presidente, la relazione Van Hulten sulle riforme volte a porre rimedio alla crisi della Commissione segue piuttosto fedelmente la seconda relazione degli esperti indipendenti, sulla quale il gruppo di cui faccio parte si è già espresso il settembre scorso. Tuttavia, le riforme proposte non vengono poste sufficientemente in prospettiva, per cui la molteplicità delle proposte di miglioramento puntuali, talvolta valide, talvolta no, nasconde forse i veri problemi di funzionamento delle Istituzioni europee. In particolare, dato che la prima relazione degli esperti indipendenti aveva messo in luce singoli casi di inadempienza, ci si sarebbe potuto aspettare che la seconda analizzasse le reti di corruzione che ruotano costantemente attorno alle Istituzioni europee, come descritto da alcuni documenti che erano in circolazione al momento della stesura della relazione. Niente di tutto ciò. Concordo che è meglio proporre riforme per il futuro che ritornare sistematicamente sul passato. Tuttavia, credo che nel caso specifico l'edulcorazione del passato ci impedisca di vedere la portata delle riforme necessarie. E' evidente che queste riforme sono molteplici, ma ciò che è innanzitutto in discussione è la teoria dell'indipendenza della Commissione che impedisce di rendersi conto che essa deve costituire un semplice servizio comune agli Stati membri e, a questi ultimi, di esercitare su di essa un vero controllo. Si deve quindi lottare contro tutto ciò che contribuisce a fare della Commissione una fortezza impenetrabile a qualsiasi controllo ed in particolare ridare al Consiglio un autentico potere di controllo politico sulla Commissione, rafforzare la cooperazione in entrambi i sensi fra la Corte dei conti europea e quelle nazionali, allo scopo di migliorare i controlli negli Stati membri e a Bruxelles, eliminare i privilegi quasi diplomatici di cui gode la Commissione e che ostacolano le inchieste, aprire in misura molto maggiore il settore del pubblico impiego a funzionari nazionali specializzati in distacco temporaneo. Infine, come proposto dalla commissione per l'occupazione e gli affari sociali in un parere che non ha sortito alcun effetto, rivedere completamente la possibilità di finanziare gruppi di interesse, senza autorizzazione preventiva, a carico della parte A del bilancio, possibilità che oggi apre la porta alla distribuzione di sovvenzioni senza base giuridica e favorisce il clientelismo attorno alla Commissione.  Signora Presidente, a nome del Partito dei pensionati ho votato a favore di questa relazione relativa alla riforma della Commissione. Nel preambolo è scritto che si vota questo provvedimento perché è necessario ristabilire la fiducia dei cittadini europei nei confronti del processo di integrazione europea. E' giusto quindi che che non ci siano frodi e che ci sia un regolamento della Commissione che ci cauteli dal ricadere in queste situazioni che, come ho già detto prima, possono costituire la solita pecora nera. Bene comunque ha detto il collega Berthu, che mi ha preceduto: quello che conta è il contenuto di quello che si fa. La fiducia dei cittadini, e tra questi anche dei pensionati dell'Unione europea, la si otterrà non soltanto con centomila regolamenti e commi ma soprattutto con un'attività concreta, agile della Commissione, con una riduzione del personale del Parlamento, della Commissione e del Consiglio.  Oggi abbiamo votato a favore della relazione dell' onorevole Van Hulten, poiché contiene molte valide raccomandazioni sulla riforma della Commissione. Vorremmo in particolare sottolineare una radicale riforma della politica del personale e il potenziamento e il decentramento del controllo finanziario. Vi sono tuttavia alcuni singoli punti per i quali abbiamo deciso di votare contro gli emendamenti presentati. Abbiamo votato contro l' istituzione di un Pubblico ministero europeo. Riteniamo che una cooperazione intergovernativa rafforzata nell' ambito delle indagini nei procedimenti penali, come proposto al Vertice di Tampere, sia un' idea migliore. Inoltre, c' è piuttosto bisogno di una riforma dello statuto del personale, poiché solo una minoranza dei casi ha conseguenze penali. Abbiamo votato contro la totale eliminazione del controllo preventivo. E' necessario mantenere in una certa misura il controllo preventivo. Non è sufficiente controllare solo sulla base di campioni estemporanei, quando i finanziamenti sono già stati erogati. E' invece necessario riformare e decentrare il controllo. Abbiamo votato contro la limitazione dell' accesso del Parlamento alle informazioni. Il Parlamento deve avere il diritto di accedere a tutti i documenti che la Commissione ha messo a disposizione del Comitato di esperti. Abbiamo anche votato contro l' istituzione di altri cosiddetti comitati di esperti. Dovrebbero essere le commissioni parlamentari competenti a svolgere le indagini e a presentare proposte di riforme. Con questi comitati di esperti si corre il rischio di seppellire il Parlamento come istituzione eletta dal popolo.  Appoggio di cuore i generosi sforzi del mio collega laburista, il Commissario Kinnock, nel cercare di dipanare la confusione che regna in seno alla Commissione europea. Così come la Commissione non poteva operare con la tecnologia degli anni cinquanta, non può continuare ad operare con una cultura di gestione degli anni cinquanta. E' assolutamente necessaria una riforma radicale dei suoi sistemi di gestione e di controllo finanziario, allo scopo di creare una Commissione efficiente, affidabile e trasparente che recuperi la stima e la fiducia dei cittadini europei. Il Commissario Kinnock è partito in tromba. Quando si tratta di rimettere in sesto organizzazioni coriacee, di vecchio stampo e dalle abitudini consolidate non ha rivali. Le sue proposte circa un codice di condotta destinato a tutti i funzionari della Commissione, l' allontanamento degli interessi nazionali dai posti chiave e la modernizzazione delle relazioni industriali sono coraggiose e radicali e costituiscono un ottimo esempio di buonsenso britannico all' antica. Di fatto, egli ha infuso nell' organizzazione una ventata d' aria fresca, efficienza ed affidabilità tipicamente britanniche. Naturalmente è stato il Parlamento europeo, e soprattutto il gruppo socialista, sotto la guida della mia ex-collega Pauline Green, a costringere la Commissione ad aprirsi e a farle ammettere la necessità di cambiare le proprie abitudini. Non possiamo abbassare la guardia proprio ora. Il Commissario Kinnock fa fronte e continuerà a far fronte ad una forte opposizione alle sue riforme. Mentre tutti sostengono, in pubblico, di volere riforme radicali, in privato alcuni eurocrati non si fermano dinanzi a nulla pur di difendere gli interessi acquisiti. Ed i Tories eurofobi non perdono occasione per cercare di raccogliere consensi politici, anche a discapito delle riforme così urgentemente necessarie. Gli eurodeputati del partito laburista continueranno comunque a dare pieno sostegno al Commissario Kinnock ed al suo programma di riforma. Le riforme non debbono essere fuorviate dai programmi egoistici di una minoranza di eurocrati ed euroscettici.  La relazione Van Hulten rappresenta un contributo fondamentale all' operato sulla riforma dell' Unione ed al lavoro intrapreso dal Commissario Kinnock. Una Commissione efficiente e dinamica costituisce il presupposto di un' Unione ampliata. La tutela degli interessi finanziari dell' Unione è parte integrante dell' agenda di riforma. Il partito laburista al Parlamento europeo, EPLP, pur concordando sulla necessità di migliorare la tutela degli interessi finanziari dell' Unione, ritiene che la strategia in tre fasi per l' istituzione di un Pubblico ministero europeo, contemplata in questa relazione, non sia il miglior modo di procedere, e che sia necessaria una discussione ben più dettagliata per trovare un modo di combattere il problema della frode efficace in tutti gli Stati membri. L' EPLP appoggia soltanto l' istituzione di un Pubblico ministero europeo quale previsto al paragrafo , per consentire lo scambio d' informazioni al fine di facilitare il perseguimento, da parte dei tribunali nazionali, di coloro che frodano il contribuente. L' EPLP ritiene altresì che l' istituzione di un comitato sui requisiti della funzione pubblica vada a beneficio di tutte le Istituzioni dell' Unione, compreso il Parlamento europeo.  Processo di pace in Medio Oriente L'ordine del giorno reca il seguito delle dichiarazioni del Consiglio e della Commissione sul processo di pace in Medio Oriente.  Sono molto grato al Presidente del Consiglio per la dichiarazione sul Medio Oriente da lui formulata questa mattina all'inizio della discussione e per aver potuto ascoltare alcune analisi svolte dal Ministro Gama, appena tornato dalla regione. Il mio unico rammarico è che il mio impegno di aprire l'Agenzia europea per la ricostruzione lunedì ha fatto sì che non potessi prendere parte al viaggio in Medio Oriente, anche se, come ho detto in precedenza, ma questa è un'altra storia, le circostanze hanno voluto che mi fermassi all'aeroporto di Monaco e non riuscissi ad arrivare a Salonicco. Questa è la vita. Mi auguro che gli onorevoli deputati mi scusino se non posso rimanere fino alla fine della discussione, come farei in circostanze normali. La discussione era stata fissata per questa mattina e su tale base avevo deciso di incontrare questa sera la delegazione in visita proveniente dai Balcani. Spero quindi di poter contare sulla comprensione dell'Aula in quest' occasione. Vi assicuro che non intendo farlo diventare un'abitudine. Come il Parlamento, anch'io accolgo di buon grado gli sforzi compiuti dagli Stati Uniti che hanno rilanciato i negoziati fra Siria e Israele, nonostante la decisione della Siria che ha dichiarato di aver bisogno di altro tempo prima di riprendere i colloqui, che sarebbero dovuti iniziare oggi. Esiste una ragionevole speranza che si possano gettare le basi per un accordo di pace nel prossimo futuro. Spero inoltre che i progressi compiuti sul fronte siriano aprano la strada ad una tempestiva ripresa dei colloqui fra Libano e Israele, che potrebbero avanzare in parallelo verso un accordo globale sulle relazioni di Israele con i paesi settentrionali vicini. Allo stesso tempo non si deve perdere di vista l'aspetto palestinese. La situazione dei palestinesi è sempre stata il nodo centrale del conflitto. Un accordo giusto e generoso con loro resta la chiave per ottenere una pace duratura in Medio Oriente. Israeliani e palestinesi hanno compiuto notevoli progressi nell'attuazione del memorandum di Sharm el-Sheikh. Malgrado i rinvii, confido sul fatto che il ritiro delle restanti truppe israeliane diventi presto una realtà concreta. Inoltre, nonostante la notizia dell'altro ieri secondo la quale i termini per l'accordo quadro sullo statuto definitivo sono stati prorogati oltre la scadenza di metà febbraio, spero vivamente che la scadenza molto più importante di settembre fissata per l'accordo finale venga rispettata. Ho ricevuto assicurazioni sul fatto che questa è stata anche l'opinione espressa dal Primo ministro Barak e dal Presidente Arafat quando si sono incontrati lunedì. Gli onorevoli deputati sapranno che una nostra particolare preoccupazione è stata quella di adoperarci per favorire nuovi progressi a livello multilaterale. E' tutt'altro che semplice, ma faremo tutto quanto in nostro potere per renderli possibili, in stretto collegamento con i cofinanziatori russi e statunitensi nonché le parti regionali. Abbiamo la particolare responsabilità di promuovere lo sviluppo economico regionale. L'inizio dei colloqui con la Siria ha consentito la convocazione del gruppo di orientamento multilaterale a Mosca alla fine del mese. Sono ansioso di partecipare a tale riunione e spero che si possano finalmente compiere nuovi passi avanti. L'Unione europea ha un importante ruolo da svolgere nel processo di pace, come riconosciuto da tutte le parti in causa - palestinesi, israeliani, i paesi arabi vicini e gli Stati Uniti. Il nostro ruolo non è limitato a quello di banchieri. Dobbiamo essere pronti ad agire rapidamente per sostenere il consolidamento della pace nella regione. Tuttavia, non dobbiamo illuderci: un accordo di pace globale in Medio Oriente ha un prezzo molto alto. La Commissione sta già valutando le implicazioni per l'Unione europea degli ultimi incoraggianti sviluppi. Intendiamo condividere presto riflessioni più approfondite in merito con Parlamento e Consiglio. Consentitemi di ricordare tuttavia, onorevoli deputati, che l'Unione europea non è affatto avara quando si tratta di sostenere finanziariamente il processo di pace. Siamo i maggiori donatori dei palestinesi. Abbiamo anche offerto un sostegno molto sostanzioso a Giordania, Libia, Siria ed Egitto. Con gli israeliani abbiamo stabilito uno stretto rapporto di cooperazione in diversi settori di particolare interesse per loro. Il contributo della Comunità di oltre milioni di euro in aiuti non rimborsabili e prestiti fra il ed il ha sostenuto efficacemente l'Autorità palestinese ed ha contribuito in misura notevole alla ricostruzione della deteriorata infrastruttura fisica in Cisgiordania e a Gaza. Gli Stati membri dell'Unione europea nell'insieme hanno fornito un ulteriore contributo di milioni di euro durante quel periodo cruciale. In questo contesto, consentitemi di congratularmi con l'Autorità palestinese per le iniziative recentemente intraprese per migliorare la trasparenza del bilancio. Il Presidente Arafat incontrerà il Consiglio dei ministri la prossima settimana. L'incontro rappresenterà un'ottima opportunità per affrontare l'esigenza di intraprendere azioni coraggiose al fine di migliorare l'amministrazione palestinese e rafforzare lo Stato di diritto. La Commissione è attivamente coinvolta in tali sforzi. La Commissione ha anche aumentato il sostegno previsto per i progetti di cooperazione regionale fra israeliani e arabi. L'anno scorso abbiamo impegnato oltre milioni di euro per questi progetti. Il pacchetto comprendeva una rinnovata assistenza per le attività people-to-people e la cooperazione transfrontaliera nell'ambito della quale israeliani e arabi si incontrano a livello di esperti e di organismi non governativi. I deputati ricorderanno che l'Unione europea è il maggior donatore finanziario nell'ambito degli sforzi globali volti a riconciliare la popolazione del Medio Oriente. Numerose questioni emergono naturalmente come potenziali obiettivi aggiuntivi del sostegno comunitario nella prossima fase del processo di pace - fra queste, favorire il consolidamento di un insediamento nel Golan contribuendo agli accordi per la sicurezza e sostenendo l'opera di sminamento e la ricostruzione delle comunità delle alture del Golan. Lo sviluppo economico siriano richiederà assistenza per la transizione da un'economia di guerra ad un'economia di pace. Anche la ricostruzione ed il ripristino nel Libano meridionale, l'unica zona mediorientale con un conflitto militare in corso, richiederanno notevoli sforzi. Dobbiamo altresì continuare a fornire il nostro sostegno per la riforma economica e lo sviluppo sociale nel Libano nel suo complesso. Occorre trovare una soluzione al problema dei profughi palestinesi, che costituiscono il gruppo di profughi più numeroso al mondo, arrivando a quasi milioni di persone, cifra indicativa delle ardue sfide che ci attendono. Dobbiamo sostenere iniziative volte ad aumentare la disponibilità ed a migliorare la distribuzione e la gestione delle scarsissime risorse idriche della regione. Ultimo punto, ma forse il più importante, dobbiamo incoraggiare una più stretta cooperazione regionale in diversi settori, riunendo tutti i paesi interessati in uno sforzo congiunto per affrontare i loro problemi comuni. Appare già evidente che le risorse finanziarie attualmente disponibili per l'assistenza comunitaria a favore di questa parte del mondo non saranno sufficienti rispetto al livello di sostegno che si renderà necessario in caso di pace permanente. Voglio sottolineare questo punto. Desidero ricordare con una certa insistenza al Consiglio e, se necessario, al Parlamento, che non dobbiamo continuare a permettere che si crei un divario fra la nostra retorica e ciò che siamo effettivamente in grado di fare. Ribadisco che una modifica della politica del Medio Oriente richiederà una svolta nel sostegno che saremo chiamati a fornire e ci si aspetterà da noi. Spero di poter aggiungere che vorremo fornirlo. Abbiamo compiuto progressi negli ultimi mesi e settimane, come il Ministro Gama ha detto poc'anzi, ma è inevitabile che si tratterà di un processo duro irto di difficoltà e delusioni. Faremo tutto il possibile per favorire una conclusione positiva del processo e per far fronte agli obblighi e alle sfide che ne conseguiranno. Infine, ripeterò per alcuni che sono entrati in Aula negli ultimi minuti ciò che ho detto all'inizio delle mie osservazioni: non potrò rimanere fino alla fine della discussione, principalmente per il motivo che avevo previsto che la discussione si svolgesse questa mattina ed ho fissato un incontro sui Balcani per questa sera. Spero che l'Aula capisca.  Signor Presidente, il Commissario Patten ha tutta la nostra comprensione. Vorrei dirgli che le comunicazioni con Madrid di solito non presentano problemi e che spero pertanto di vederlo presto dalle nostre parti. Le dichiarazioni che abbiamo sentito nel corso della giornata riguardo al processo di pace in Medio Oriente sono state molto tempestive in relazione alla visita serrata che il Ministro Gama - e mi rammarico della sua assenza durante la discussione -, ha effettuato nella zona, accompagnato da altri rappresentanti del Consiglio. Il tono delle notizie diffuse dai mezzi d' informazione riguardo agli ultimi avvenimenti nella zona potrebbe dare luogo a una visione pessimista della situazione. Onestamente credo che una valutazione di questo tipo non sarebbe coerente con la realtà dei fatti. Condivido le prospettive positive espresse in questo senso dal Commissario Patten. Mi spiego: è vero che il governo israeliano ha rinviato la terza cessione territoriale della Cisgiordania all'Autorità palestinese. Ma è anche vero che dalla firma degli accordi di Sharm el-Sheikh sono stati ceduti all'Autorità nazionale palestinese il percento del territorio della Cisgiordania e due terzi della striscia di Gaza, e - cosa più importante - l'accordo, fino ad oggi, è stato rispettato in modo scrupoloso, considerato che anche il rinvio è una prerogativa del governo israeliano prevista a Sharm el-Sheikh. Sempre che, naturalmente, non superi il termine di tre settimane, come ha promesso il Primo ministro Barak. D'altra parte, la decisione di rinviare la seconda fase delle trattative, avviata a Shepherdstown dalla Repubblica araba di Siria, è senza dubbio un fatto importante, ma sono convinto che non distruggerà le speranze sorte lo scorso gennaio in quella città. Signor Presidente, il fatto che i diversi gruppi politici dell'Assemblea partecipino alla discussione, sempre molto accesa, presentando una proposta di risoluzione che è il prodotto di un ampio consenso mi sembra significativo della chiara volontà politica di appoggiare in modo deciso i processi di pace in corso. Di conseguenza, con la stessa fermezza proclamo il nostro rifiuto all'uso della violenza per risolvere le divergenze, indubbiamente ancora profonde, tra le parti. A mio giudizio, questo costituisce una garanzia per entrambe le parti, sia dal punto di vista politico che da quello finanziario, dell'impegno che possono aspettarsi dall'Unione europea nel contribuire a sostenere i costi della pace a cui tutti aneliamo. E' chiaro che si tratta di un presupposto indispensabile per garantire la sicurezza nella zona e per apportare una cooperazione allo sviluppo che consenta di attenuare le gravi disparità sociali esistenti. Ma serve altresì per richiamare l'attenzione sul fatto che l'Unione europea deve svolgere nei negoziati un ruolo politico pari al suo contributo economico - neanche noi abbiamo aspirazioni di banchieri - e che abbia la corrispondente visibilità pubblica. Non ho alcun dubbio che a questo contribuirà il prossimo viaggio che il Presidente del Parlamento europeo farà nella regione.  Signor Presidente, ringrazio il Commissario Patten per la chiara esposizione. Tengo a dire che sottoscrivo l'impostazione dell'intervento dell'onorevole Galeote Quecedo. Il Parlamento appoggia saldamente il processo di pace in Medio oriente, che finalmente può dirsi avviato. Nonostante le difficoltà e i ritardi, la differenza fra la situazione odierna e le prospettive che si intravedevano un anno fa è semplicemente abissale. I punti che mi preme evidenziare sono quattro. In primo luogo, gli accordi di Sharm el-Sheikh prevedono, come noto, un preciso calendario per l'attuazione degli impegni assunti da Israele con l'accordo interinale e con gli accordi di Hebron e di Wye Plantation. Con l'avvio di negoziati per un accordo di pace definitivo, i due problemi vanno a mio avviso tenuti distinti: l'assenza di progressi nei negoziati sull'assetto definitivo non deve rimettere in discussione l'attuazione dei tre accordi transitori che ho ricordato. A tale proposito, gli elementi sui quali vigilare sono il destino del porto di Gaza, il passaggio a Nord per il transito fra Gaza e la Sponda occidentale, l'ulteriore rilascio di prigionieri delle forze di sicurezza e l'attuazione degli impegni economici. Il secondo punto riguarda la Siria. A tale riguardo, il problema fondamentale è naturalmente quello della frontiera. Non sappiamo ancora quale sarà l'andamento dei negoziati, ma ciò che più conta è che siano stati aperti. Un elemento importante in questo contesto è rappresentato dalla futura ripartizione delle risorse idriche. Allo stato attuale, infatti, il Golan assicura una quota compresa fra un terzo e un sesto dell'approvvigionamento idrico complessivo di Israele. Il terzo aspetto è rappresentato dai colloqui di pace in Siria, legati a doppio filo alla questione del ritiro israeliano dal Libano meridionale. Stando alle informazioni dell'UNIFIL, vi sono ora segnali concreti in base ai quali Israele starebbe preparando un ritiro, eventualità che noi salutiamo. I problemi ancora in sospeso riguardano naturalmente, anche in questo caso, l'approvvigionamento idrico, nonché la situazione dei profughi palestinesi in Libano. La mia ultima osservazione riguarda infine il futuro Stato palestinese. Tale Stato potrebbe essere proclamato entro l'anno, con o senza l'avallo di Israele. Il governo Barak ha lasciato intendere di essere orientato a concludere un accordo di pace con uno Stato come controparte. Anche se i negoziati non dovessero concludersi entro il mese di settembre di quest'anno, non vi sono impedimenti contrattuali alla proclamazione di uno Stato palestinese dopo quella data. In tale contesto è importante, per quanti come me appoggiano quest'idea, che l'evoluzione sia quella descritta dal Commissario Patten, ossia verso uno Stato trasparente e democratico. Obiettivo al quale tutti intendiamo concorrere.  Signor Presidente, è con grande piacere che inizio il mio intervento accennando alla risoluzione comune che sarà presentata a conclusione di questa discussione, una risoluzione alla quale il mio gruppo ha dato il suo contributo e che naturalmente approverà. Ma più espressamente desidero manifestare la nostra gioia per il fatto che Israele e Siria, dopo un lungo intervallo, abbiano ora ripreso il dialogo al fine di risolvere i punti controversi. Le recenti trattative rappresentano per ora un importante passo verso una pace permanente nel Medio Oriente. E' dunque un peccato che i colloqui di pace siano stati provvisoriamente sospesi. E' indubbio che entrambe le parti interessate dovranno compiere sforzi notevoli. Una pace duratura in quella regione potrà essere realizzata solo sulla base di un accordo che garantisca la sicurezza dei confini di Israele e l' integrità della Siria. Per giungere a tanto sarà necessario avviare relazioni diplomatiche stabili nonché un dialogo costante. Accanto agli incontri bilaterali con la Siria, mi auguro che Israele inizi entro breve tempo anche un processo negoziale con il Libano, e che sia ancora possibile un approccio multilaterale nell' ambito della cooperazione economica e regionale. Resta, però, da biasimare il fatto che l' Unione europea, uno dei principali donatori di aiuti finanziari, non sia a tutt' oggi in grado di assumere un ruolo politico rilevante nell' ambito del processo di pace. Il processo di pace nel Medio Oriente è una delle priorità della politica estera e di sicurezza comune dell' Unione europea. Qui un ruolo speciale potrebbe essere svolto dall' Alto Rappresentante Solana; inoltre, anche la Commissione e gli Stati membri vanno incoraggiati a sostenere progetti che possono contribuire alla creazione di un clima di comprensione e di collaborazione tra i diversi popoli che abitano la regione. Devo ricordare anche l' importanza del processo di Barcellona, che deve esercitare un' influenza positiva sulla cooperazione regionale. In tale ottica, noi sosteniamo la partecipazione della Libia, a condizione, però, che quel paese riconosca i diritti umani, rinneghi gli aiuti ai terroristi e sostenga pienamente il processo di pace. Restano, com' è ovvio, ancora molti problemi irrisolti e molte domande senza risposta, anche riguardo ai palestinesi. Tutti sanno che il processo di pace è un processo lungo e faticoso, ma siamo convinti che, se ci saranno la necessaria fiducia, l' irrinunciabile volontà politica e la dovuta perseveranza, potremo raggiungere il nostro obiettivo comune, che è quello di un Medio Oriente prospero e pacifico.  Signor Presidente, è incoraggiante che, nonostante alcuni ritardi e alcuni ostacoli, siano in corso negoziati di pace tanto fra Israele e la Palestina, quanto fra Israele e la Siria. Il momento della verità si avvicina. Israele è disposto, in cambio della pace e della sicurezza, a seguire le risoluzioni delle Nazioni Unite e a ritirarsi dalle terre conquistate agli arabi nel ? E' disposto a consentire il rientro dei profughi palestinesi, o a prevedere un indennizzo? Israele vorrà condividere la città di Gerusalemme e le acque del fiume Giordano? La Palestina libera diverrà uno Stato pienamente democratico e, pertanto, un interlocutore credibile ai fini della pace? La Siria accetterà davvero l'esistenza di Israele? Procederà all'introduzione della democrazia e dello Stato di diritto? Se la principale responsabilità nei confronti del processo di pace ricade sull'occupante, ossia Israele, ciò non significa che anche la controparte araba non abbia una notevole parte di corresponsabilità. La pace in Medio oriente, però, riguarda tutti noi. E' pertanto positivo che l'Unione europea tenga a battesimo lo Stato palestinese. Fatte queste precisazioni, concludo con una strana storia che riguarda la Svezia, Stato membro dell'Unione europea. Vi si organizza una conferenza intergovernativa mondiale sullo sterminio degli Ebrei ad opera di Hitler, conferenza certo benvenuta. Ma fra i quarantasette Stati di tutto il mondo invitati a prendervi parte non figura neppure uno degli Stati arabi inclusi nel processo avviato dall'Unione a Barcellona. Questa scelta è stata interpretata come la dimostrazione che, per gli europei, l'atteggiamento degli arabi verso Israele è paragonabile all'antisemitismo dei nazisti, posizione completamente fuori dalla realtà. Le critiche del mondo arabo verso Israele hanno preso le mosse dalle stesse spinte anticoloniali che hanno presieduto, per esempio, alla lotta di liberazione degli algerini contro la Francia. Eppure, oggi l'Egitto, la Giordania e la Palestina sono uniti a Israele da una pace sancita da un trattato. Mi domando quindi se il Commissario Patten non converrà con me che sarebbe stato molto più opportuno invitare almeno qualche paese arabo alla conferenza di Stoccolma sullo sterminio degli Ebrei.  Signor Presidente, ringrazio molto il Commissario Patten per la consapevolezza che ha mostrato delle difficoltà del processo di pace e della sfida che l'Unione europea assume affinché questo si realizzi. In Medio Oriente è proprio tempo di pace; è tempo di chiudere la fase storica iniziata con la dichiarazione di Balford del ' e la guerra arabo-israeliana del '; è tempo che vi siano confini sicuri per ogni paese dell'area, diritti politici, sociali ed economici, diritti umani riconosciuti e praticati in Siria, in Palestina e in Israele, ovunque. E' una pratica anche di sovranità, di democrazia di ogni popolo e persona, ma a tal fine è indispensabile che ogni parte in conflitto abbia il coraggio della pace e dei diritti, che riconosca l'altro come partner e non come suddito al quale bisogna fare delle concessioni. Mi riferisco principalmente al nodo Palestina-Israele, ma ciò vale anche per i territori occupati nel Golan dal e nella fascia sud del Libano dopo il Israele deve assumere le proprie responsabilità, ritirarsi dai territori occupati e condividere le risorse idriche, ma allo stesso tempo deve avere la certezza della sua sicurezza e poter vivere pacificamente nello scambio economico e politico con tutti i paesi dell'area. La sicurezza non concerne però solo Israele. Lo stesso vale per gli altri paesi, in primo luogo per i palestinesi che vivono ancora sotto l'occupazione militare e che anche oggi, malgrado gli accordi firmati a partire da Oslo, vedono la loro terra confiscata nelle aree B e C. Dopo Oslo e fino al ottobre sono state confiscate mila dunans di terra, di cui sotto il nuovo governo Barak: gli alberi sono stati sradicati, le case ancora demolite e, soprattutto a Gerusalemme Est, l'uso dell'acqua è ridotto o negato, mentre gli insediamenti continuano e sono in costante crescita. Non vi è dubbio alcuno, però, che con le elezioni del nuovo governo sono stati compiuti passi positivi, perlomeno si riprende a trattare. Ma nel Medio Oriente non potrà esserci una pace stabile e duratura se i palestinesi non avranno un loro Stato, se non potranno liberamente muoversi all'interno del loro territorio. La comunità internazionale deve semplicemente adempiere alle risoluzioni , , e Riteniamo preoccupante il rinvio dei rapporti con la Siria, così come la decisione di Barak di rinviare il ritiro dell'esercito israeliano e gli accordi di Sharm el-Sheikh. Reputiamo estremamente importante che l'Unione europea debba svolgere un ruolo politico nei negoziati pari al suo ruolo negli aiuti economici. Non possiamo accontentarci di rimanere dietro le quinte, dobbiamo invece essere protagonisti in prima persona, senza per questo essere in rotta di collisione con gli Stati Uniti, come ha detto il Ministro Gama.  Signor Presidente, per prima cosa vorrei ringraziare il Commissario Patten e manifestargli la mia stima per le osservazioni che ha fatto in questa sede oggi, in particolare in relazione al ruolo dell'Unione europea nel processo di pace, e per aver ribadito che il nostro non è solo un ruolo di "banchieri" dell'intera operazione. Sono rimasto profondamente deluso nell' apprendere questa settimana la notizia della sospensione dei colloqui fra Israele e Siria. Spero vivamente che si possa raggiungere un compromesso per superare quest' ostacolo in modo che i negoziati di pace possano riprendere al più presto. Tuttavia, non possiamo negare che ultimamente in Medio Oriente siano stati compiuti alcuni progressi politici positivi. Il fatto che, per la prima volta nelle loro rispettive storie, il Ministro degli esteri siriano ed il Primo ministro israeliano recentemente si siano seduti attorno allo stesso tavolo negli Stati Uniti è un segnale che i vecchi odi e le animosità si possono superare. I leader politici devono dare prova di autentico coraggio per creare condizioni che possano portare ad una soluzione pacifica globale in Medio Oriente. So che anche se è possibile raggiungere un accordo fra Siria e Israele, il Primo ministro israeliano si troverà ancora di fronte ad una forte opposizione ad ogni nuovo accordo con la Siria in qualsiasi referendum futuro. I coloni delle alture del Golan chiederanno una compensazione e dovranno essere fornite garanzie di sicurezza. Se la Siria fosse disposta ad offrire concessioni sulla questione della sicurezza, le prospettive di una soluzione positiva della questione Israele/Siria potrebbero essere promettenti. In merito al problema della Palestina, riconosco che permangono ancora alcune difficoltà riguardo all'attuazione di taluni aspetti dell'accordo di Wye Plantation. I principali problemi per il momento comprendono le difficoltà di ritiro delle truppe, nonché il trasferimento dei territori. Il ridotto numero di prigionieri palestinesi liberati ed il fatto che il governo israeliano sembri voler sospendere l'esecuzione di lavori relativi a permessi di costruzione già concessi, nonché negare il rilascio di nuove autorizzazioni, pone ulteriori ostacoli. Tali questioni hanno chiaramente rallentato qualsiasi progresso nei negoziati relativi allo statuto definitivo, anche se, credo, questi colloqui non potranno essere rinviati indefinitamente. Per il momento, la principale difficoltà nell'affrontare i negoziati sembra essere il fatto che i palestinesi insistono che per prima cosa si deve raggiungere un accordo sulla questione del confine, mentre il governo israeliano dice che si deve definire tale aspetto solo dopo aver trovato una soluzione al problema degli insediamenti e della sicurezza. Attualmente, entrambe le parti sembrano aver riconosciuto che nulla sarà concordato fino a quando tutto sarà concordato. In conclusione, mentre altri paesi in Medio Oriente hanno espresso riserve sulla direzione globale del processo di pace, ora che il governo siriano vi è stato coinvolto, l'Egitto ed altri paesi della regione sono disposti ad andare avanti. Spero sinceramente che, nell' interesse di un miglioramento della sicurezza e della qualità della vita delle popolazioni che vivono in Medio Oriente, tutti i protagonisti chiave compiano rapidamente passi avanti, nell'immediato futuro, in modo da raggiungere un accordo globale su tutte le questioni fondamentali che devono essere risolte.  Signor Presidente, onorevoli colleghi, le diverse proposte di risoluzione presentate a questo Parlamento danno uno spaccato più o meno reale della situazione mediorientale. C'è chi plaude a nuovi accordi tra Israele e Siria ma solo qualcuno richiama l'attenzione sul problema reale e centrale della questione mediorientale. E' arrivato infatti il momento, onorevoli colleghi, di risolvere una questione nodale degli equilibri mondiali. E' giunta l'ora che Israele mantenga gli impegni antichi, ritirandosi definitivamente dai territori occupati riconoscendo finalmente e una volta per tutte l'autorità palestinese, la cui recuperata azione diplomatica avrà un futuro certo fino a quando sarà nelle sagge mani di Yasser Arafat. E' altresì importante non perdere di vista la questione irachena, della quale nessuno parla più gettando nell'oblio i problemi di milioni di donne, anziani e bambini, vittime di un embargo tanto arrogante quanto infame. Non so quanto Siria e Israele vorranno e potranno davvero fare, so però che la nostra Istituzione può fare molto e sarebbe ora che si occupasse della vita della gente con la stessa enfasi con la quale pensa ai reattori dei freddi quanto amorfi e artificiali neon dei nostri lampadari, che possono illuminare una casa, non certo il mondo del terzo millennio.  Signor Presidente, in questi giorni lo scrittore israeliano Amos Oz ha descritto efficacemente la gelida atmosfera in cui si svolgono le trattative tra israeliani e palestinesi. Oz ha avuto l' impressione che i siriani pensassero che, in cambio delle alture del Golan, dovessero soltanto inviare agli israeliani un fax di conferma dell' avvenuta restituzione. Quest' impressione di Oz si ritrova anche nella stampa israeliana, che sottolinea il contrasto tra l' impegno profuso anche a livello personale in favore della pace da parte del Primo ministro israeliano Barak e l' atteggiamento scostante, anzi, la vera e propria assenza fisica dell' uomo forte di Damasco, il Presidente Assad, dal tavolo delle trattative svoltesi negli Stati Uniti. Invero, l' interlocutore istituzionale di Barak avrebbe dovuto essere Assad e non il suo Ministro degli esteri. Il comportamento scortese del Ministro Farouk al-Shara alle trattative di Shepherdstown ha provocato una fortissima irritazione in Israele. Il suo atteggiamento nei confronti del Premier israeliano è stato quanto mai offensivo. Da dove nasce tutta questa attenzione per le elementari norme di comportamento diplomatiche in un duro processo negoziale riguardante territori? Della Siria si può dire che cerca il più possibile di nuocere alla propria causa, lasciando che poi, alla fine, siano come sempre gli elettori israeliani a decidere sulla restituzione o meno del Golan. Da tutte le risoluzioni presentate emerge l' accorato auspicio che l' Europa assuma un ruolo più rilevante nel processo di pace. C' è, però, da chiedersi se Bruxelles sia in grado di fornire i miliardi di dollari che le autorità di Siria e Israele si aspettano dal loro nume tutelare, cioè gli Stati Uniti. Per non parlare, poi, delle pesanti e altrettanto costose garanzie per la sicurezza nel caso di un ritiro israeliano dal Golan. Concludo con una domanda al Consiglio e alla Commissione dell' Unione europea. Cosa c' è di vero nelle notizie di stampa secondo cui la Presidenza portoghese avrebbe già promesso di inviare soldati come forza di pace nel Golan?  Signor Presidente, non è una buona notizia la sospensione o il rinvio sine die dei negoziati tra siriani ed israeliani, come d'altronde non è una buona notizia l'attentato di ieri l'altro, che con una bomba ha provocato feriti. E' chiaro che, per una volta, gli Stati Uniti non sono riusciti a sbloccare la ripresa dei negoziati, e la verità è che gli ostacoli sono difficili da superare: i siriani pretendono il ritorno sotto la loro sovranità e giurisdizione delle alture del Golan e vorrebbero vedere riconfermate le frontiere anteriori al giugno , mentre gli israeliani, considerandolo più consono alla loro situazione, pretendono che le frontiere siano quelle stabilite nel Il blocco dei negoziati tra siriani e israeliani non è l'unico rallentamento nel processo di pace in Medio Oriente. In questo momento è sospesa anche l'applicazione dell'accordo quadro tra l'Autorità palestinese e Israele. Dopo i colloqui che hanno avuto luogo ieri l'altro tra il Primo ministro israeliano ed il Capo dell'Autorità palestinese, il Primo ministro israeliano ha chiesto un rinvio di due mesi a partire dal febbraio, data limite per l'esecuzione dell'accordo quadro relativo alla situazione della Cisgiordania e della striscia di Gaza. Cosa può fare l'Unione europea di fronte a questa situazione? Sfortunatamente non molto. Deve appoggiare, com'è logico, questi negoziati, auspicati dagli Stati Uniti; deve moltiplicare i contatti; è positiva la presenza dell'inviato dell'Unione europea, l'Ambasciatore Moratinos, che ha svolto la sua missione - nei limiti concessi dai poteri dell'Unione europea - con grande diligenza ed efficacia. Ma tutto questo non impedisce di notare una certa impotenza, perché quando i negoziatori di entrambe le parti questo fine settimana ritorneranno negli Stati Uniti, non potremo dimenticare che per ogni dollari che si spendono nel processo di pace della regione, rappresentano il contributo dell'Unione europea. Se pensiamo poi che presto si svolgerà una conferenza a Mosca, si fa ancora più evidente la situazione un po' patetica della presenza dell'Unione europea in questo processo di pace. Vorrei ribadire alla Presidenza portoghese che occorre rivendicare un ruolo più rilevante per l'Europa e che è ora di realizzare un cambio della guardia che porti l'Unione europea ad assumere una presenza più consistente in questa vicenda. Spero che la prossima visita del Presidente del Parlamento europeo nella regione e quella dei presidenti delle delegazioni interparlamentari permettano di avviare una fase di maggiore iniziativa e di maggiore presenza dell'Unione europea in questo complicato e difficile processo di pace.  Signor Presidente, signor Presidente del Consiglio, Commissario Patten, desidero ringraziarvi per i vostri interventi, in particolare il Commissario Patten di cui condivido appieno l'analisi. Pertanto non intendo soffermarmi ulteriormente sui punti da lui citati. Desidero esprimere soltanto tre considerazioni, che forse incontrano il consenso del Commissario Patten, sebbene per diversi motivi possano essere formulate in modo più esplicito da parte di un deputato. Innanzitutto ritengo che possiamo dirci soddisfatti degli accordi stipulati tra Israele e l' Autorità palestinese indipendente. Adesso disponiamo di un numero sufficiente di accordi: quelli di Oslo, di Wye Plantation, di Sharm el-Sheikh. Si tratta soltanto di applicarli. Condivido però lo scetticismo dell' onorevole Salafranca, motivato dalle cattive notizie giunte questa settimana da Israele in merito all' inosservanza dei tempi di applicazione anche dell' ultimo accordo. Il secondo punto concerne la ripresa dei negoziati tra Siria ed Israele, che considero una notizia alquanto incoraggiante. Tuttavia questa settimana abbiamo appreso che il Primo ministro Barak non si recherà a Washington e che quindi non sarà possibile proseguire i negoziati. Vorrei sottolineare che se verranno restituite alla Siria le alture del Golan il problema in questa regione sarà risolto. Rispetto alla questione del referendum, cui hanno accennato diversi colleghi, sarebbe necessario riflettere se è sempre il caso di indire referendum per l' adempimento di impegni derivanti dal diritto internazionale. In Germania, con ogni probabilità, la gente sarebbe contenta se si indicesse un referendum sui pagamenti all' Unione europea, per sondare la disponibilità del popolo tedesco a versare tali contributi. Si tratterebbe di una situazione analoga. Terzo ed ultimo punto, il ruolo dell' Unione europea. Vorrei sottolineare, Commissario Patten, il ruolo importante svolto dall' inviato speciale Moratinos nella regione, nonché il nostro contributo in termini di finanziamenti. Sa che in Parlamento troverà sempre sostegno, anche per la sua proposta. Se sarà necessario un finanziamento non ci tireremo indietro, ma dobbiamo anche esercitare un peso politico, che l' inviato Moratinos non può assumere da solo in tale regione. La Presidenza del Consiglio deve adottare provvedimenti in tal senso, inviare sul posto il signor PESC e, come hanno fatto i russi, anche noi dobbiamo invitare i protagonisti del processo di pace. Questo è il ruolo adeguato alla nostra partecipazione e al nostro contributo.  Signor Presidente, Commissario Patten, onorevoli colleghi, i recenti colloqui di pace avviati negli Stati Uniti fra Israele e Siria segnano una svolta nella storia del Medio Oriente, una svolta attesa ormai da cinquant'anni e che è decisamente difficile da negoziare. Oggi non sono previsti incontri a Shepherdstown, ma dobbiamo sperare, come il Commissario Patten diceva poc'anzi, che questo rinvio dei negoziati dovuto alle ultime esigenze siriane sia solo un piccolo intoppo sul cammino di un accordo di pace destinato a cambiare il volto del Medio Oriente. Questo è proprio il senso della nostra risoluzione: la speranza di un accordo giusto ed equilibrato, fondato sul rispetto delle sovranità e del diritto a vivere in condizioni di sicurezza all'interno di frontiere sicure e riconosciute. Tutte le truppe straniere, quindi, comprese le forze siriane, dovranno lasciare il Libano, conformemente alla risoluzione del Consiglio di sicurezza delle Nazioni Unite. Possiamo sperare per luglio del - è la data promessa da Ehud Barak - in un ritiro israeliano dal Libano meridionale? L'Unione può sperare in un duplice accordo di pace fra Israele ed i suoi vicini settentrionali? Noi lo crediamo. Vogliamo crederlo. La determinazione delle parti non è mai stata così forte. Vorrei insistere inoltre su un punto che mi sembra fondamentale: l'equilibrio che deve caratterizzare il messaggio europeo, un equilibrio politico fra i partecipanti ai negoziati, com'è ovvio, ed anche fra le popolazioni. Dopo l'attentato di Hadera lunedì scorso, dobbiamo ribadire la nostra condanna di qualsiasi forma di terrorismo. A proposito di equilibrio, o piuttosto, nel caso specifico, di squilibrio, desidero aggiungere quanto sia deplorevole dover ancora constatare, oggi, il debole ruolo politico svolto dall'Europa nella soluzione del conflitto. Oggi a mezzogiorno, il Presidente in carica del Consiglio Gama parlava del sostegno finanziario e commerciale dell'Europa a favore della regione. Nonostante tutto, è giocoforza constatare che il rilancio del processo di pace è dovuto per il momento essenzialmente all'opera di Washington. I siriani, come altri paesi arabi prima di loro, hanno scelto gli americani per patrocinare i negoziati. E' la stessa scelta che ha compiuto anche lo Stato israeliano, nel quale l'Europa risente, è un fatto e non un'opinione, di un'immagine pubblica di faziosità. Colgo quindi l'occasione per ribadire al Commissario Patten, a Solana, a Moratinos, quanto contiamo sui loro sforzi per far sentire la voce dell'Europa nella ricerca di una soluzione pacifica al conflitto. Anche se è difficile per l'Europa parlare a una sola voce del processo di pace, essa può e deve parlarne nello stesso spirito di fiducia e di solidarietà.  Signor Presidente, ritengo che, malgrado qualche sfumatura, ci troviamo di fronte ad un generale consenso in seno al Parlamento europeo relativamente alle posizioni espresse dal Commissario Patten. Nei pochi istanti a mia disposizione, vorrei porre l' accento su un fatto già ricordato da quasi tutti gli oratori, ovvero il ruolo svilito e politicamente debole dell' Europa. L' esigenza di un suo rafforzamento non è dettata solo dal nostro desiderio di svolgere un certo ruolo e di essere presenti per ammantarci di un po' della gloria degli USA. Al contrario, credo che ciò sia dovuto ad un aspetto patologico dell' intervento americano determinato dalla parzialità con cui gli USA affrontano i problemi del Medio Oriente per quanto riguarda sia le loro posizioni nei confronti di vari paesi come Iraq, Libia e Siria, sia la loro politica di scarsa considerazione per i principi fondamentali del diritto internazionale. L' Unione europea, invece, potrebbe seguire tale politica in modo più sostanziale, intenso e dinamico in base alle risoluzioni sinora adottate dall' ONU. In quest' ottica credo che questioni quale il ritiro israeliano dai territori occupati nel costituiscano dei punti chiave ove l' Europa potrebbe svolgere il proprio ruolo e imporre una dinamica di portata più generale.  Signor Presidente, signor Commissario, onorevoli colleghi, il processo di pace in Israele è giunto ad un punto morto prima ancora di essere decollato. Peccato! Tuttavia questo non deve essere motivo di sgomento né di preoccupazione, piuttosto dimostra come sia importante che l' Unione europea e il Parlamento europeo sostengano il processo di pace tra Israele e Siria, fermo ormai da quattro anni, che rappresenta un elemento sostanziale per la pace in Medio Oriente. Considerata la portata di tale processo di pace per la politica di sicurezza, occorre avere pazienza. E' comprensibile che il Presidente Clinton alla fine del suo mandato desideri riportare un ulteriore successo a livello di politica estera in Medio Oriente, ma non si deve correre il rischio di giungere ad un risultato precipitoso nel quadro dei negoziati. Poiché l' Unione europea rappresenta il principale donatore nella regione, se intende essere presa sul serio sul piano politico, non le basta soltanto parlare all' unisono, ma è importante che assuma un atteggiamento equilibrato. Deve evitare il sospetto di parzialità. In passato non ne è stata sempre capace; anche per questo la sua visibilità in Medio Oriente è ridotta. A tale proposito vorrei sapere in che modo viene coordinata la politica estera dell' Unione europea. Questa domanda non riguarda soltanto la suddivisione dei ruoli tra il Commissario responsabile della politica estera Patten e il signor PESC Javier Solana, ma si riferisce anche all' invito rivolto dal Presidente della Commissione Prodi al Presidente libico Gheddafi. Ricordo l' ex Cancelliere austriaco Kreisky, molto attivo in Medio Oriente: con il suo invito a Gheddafi molti anni fa ha prodotto più danni che benefici. A fronte della portata della restituzione delle alture del Golan per la politica di sicurezza, l' Unione europea deve chiarire che un passo del genere può essere compiuto soltanto alla fine di un processo di pace con la Siria, e non all' inizio. La contropartita da parte della Siria non deve limitarsi ad una pura normalizzazione delle relazioni diplomatiche con Israele. Anche nell' era di missili in grado di sorvolare tutto, si deve evitare il rischio che dalle alture del Golan si possa colpire il territorio israeliano com' è avvenuto nel A tal fine occorre un sistema di controllo efficiente. In secondo luogo, la pace con la Siria deve comportare anche la pace con il Libano. Si deve sostenere l' obiettivo del Primo ministro israeliano Barak di ritirare le proprie truppe dalla zona di sicurezza nel Libano meridionale entro luglio Tuttavia sono necessari passi adeguati anche da parte della Siria che continua a disporre in Libano di una cospicua presenza di truppe stanziate nella pianura della Bekaa e che esercita un' influenza anche sulle organizzazioni terroristiche di tale paese. Spetta alla Siria il compito di sradicare almeno in parte il terrorismo in Libano. L' urgenza di tali questioni è dimostrata dal recente attacco terroristico nel nord d'Israele. Il momento attuale è favorevole per una pace tra Israele e Siria, anche perché il Presidente Assad, in considerazione della sua età, intende lasciare al suo successore, cioè a suo figlio, un paese ordinato. A tal fine manca una condizione fondamentale, ossia un ordinamento democratico. Per il resto l' Unione europea può proporre il suo modello per la pace in Medio Oriente, fondato su un intreccio di economia e politica, confini aperti e abbattimento delle barriere doganali, modello che deve essere presentato in modo convincente nella regione.   Signor Presidente, signor Commissario, siamo coscienti, in questo dibattito e nella nostra risoluzione, del fatto che sono ancora molti gli ostacoli sulla via della piena realizzazione del processo di pace in Medio Oriente. Ciò premesso, siamo fiduciosi che la volontà di pace testimoniata dalle popolazioni della regione finirà con il prevalere e chiediamo che l'Unione europea vi contribuisca con un protagonismo nuovo. Riconosciamo che l'Unione ha svolto un ruolo in questo ambito è stato ricordato il lavoro dell'Ambasciatore Moratinos, la visita della Presidenza portoghese e il prossimo incontro a Mosca ma vogliamo che esso sia più incisivo. La ripresa dei negoziati fra Siria e Israele, seppure con i problemi insorti in questi giorni, apre una nuova prospettiva nella giusta direzione e sarà importante che gli atti facciano seguito alle scadenze stabilite a Sharm el-Sheikh. Nella nostra risoluzione comune ricordiamo che le questioni ancora aperte sono molte e complesse, forse le più complesse lo hanno già ricordato i colleghi che sono intervenuti prima di me e ad esse va aggiunto il fatto che il Libano non siede ancora al tavolo negoziale. L'Unione europea deve quindi affiancarsi agli Stati Uniti come soggetto attivo nei negoziati e deve farlo attraverso un forte investimento politico, guardando al futuro dell'intera area mediterranea e all'inossidabile legame del suo destino con l'Europa. L'Unione deve intervenire perché l'instabilità, la guerra e la povertà in quell'area si riflettono già su di noi e condizioneranno sempre più il nostro stesso progetto politico, economico e sociale. Mi auguro anche che la Commissione e il Consiglio agiscano in modo più coerente e si rendano conto che, oggi, l'area mediterranea costituisce la grande priorità per l'Unione europea. Tuttavia, se si fa un'analisi onesta dell'evoluzione del processo di Barcellona, si deve ammettere che l'attenzione dell'Europa all'ampliamento rischia oggi di relegare la politica in quell'area al tran tran burocratico dei programmi in corso e degli accordi bilaterali. Eppure, i progressi nel processo di pace, l'evoluzione politica in molti di quei paesi nonché il tentativo di rivitalizzare organizzazioni regionali, come ad esempio l'Unione del Maghreb arabo, indicano che i tempi sono maturi per una nuova dinamica nel partenariato euromediterraneo. In estrema sintesi, cari amici del Consiglio e della Commissione, il messaggio che vogliamo inviarvi è che, nonostante l'impegno finanziario, che rimane importante, il ruolo politico dell'Europa non è ancora all'altezza delle evoluzioni in atto e di quelle possibili, sia in Medio Oriente che nell'intera area mediterranea.  Signor Presidente, onorevoli colleghi, vorrei a mia volta anzitutto congratularmi del rilancio da parte di Israele del processo di pace con i palestinesi e con i siriani. E' il risultato tangibile dell'indomabile volontà di Ehud Barak e del suo governo di assicurare la pace nella sicurezza. Eppure, tutti sentono dentro di sé che niente è mai facile e che niente in questo settore si può dare per scontato. Oggi, qualunque sia lo stato dei negoziati, tutto resta possibile, il meglio come il peggio. Per questo motivo, per quanto riguarda l'Europa, dal mio punto di vista vorrei suggerire tre cose: innanzitutto che ci sforziamo di smetterla, noi europei, di ripeterci costantemente, di fare i censori, i distributori di punteggi positivi o negativi. Vorrei inoltre che non si abusasse troppo delle visite lampo in Medio Oriente, spesso peraltro effettuate seguendo le orme di Madeleine Albright. Vorrei soprattutto, infine, che da parte nostra venisse avviata una discussione approfondita con ciascuno dei partner, ed in particolare con gli israeliani, per valutare attentamente i loro margini di manovra e individuare i punti precisi sui quali possiamo influire. A tale scopo è necessario incontrare personalmente Ehud Barak, perché ha in mano le chiavi della pace. Sono sicuro inoltre che i nostri amici palestinesi preferirebbero forse un'Europa più comprensiva nei confronti di Israele, ma allo stesso tempo capace, al pari degli Stati Uniti, di esercitare pressioni in modo da sbloccare certe situazioni. Concludendo, signor Presidente, è ora di smetterla di lamentarci del nostro scarso peso politico. Se vogliamo passare dallo stato di osservatori a quello di protagonisti, dobbiamo saperne pagare il prezzo politico.  Signor Presidente, rivolgendomi anzitutto alla Presidenza portoghese, saluto il Portogallo nel suo ruolo di nuovo paese di Presidenza del Consiglio dei ministri dell'Unione europea. Credo che il ruolo dell'Europa in Medio oriente possa trovare una nuova strada per il futuro. Al pari degli Stati Uniti, l'Europa deve conquistarsi la credibilità, il rispetto e l'ampio appoggio popolare dei cittadini e degli elettori dell'unica democrazia del Medio oriente: Israele. Presso i cittadini di questo paese, noi abbiamo un potenziale capitale di fiducia. Si pensi all'esempio di un paese che non aderisce all'Unione, la Norvegia, che grazie all'operato del Primo ministro Kjell Magne Bondevik e del ministro degli esteri Knut Vollebaek ha mantenuto costantemente, a tutto vantaggio della propria credibilità, ottime relazioni sia con Israele, sia con gli arabi. Non solo con le autorità israeliane, ma anche con la popolazione. Per quanto riguarda la problematica idrica, inoltre, possiamo trarre insegnamento dai Paesi Bassi. Ritengo che il Portogallo, come paese di Presidenza dell'UE, abbia interesse, a nome dell'Unione, a lavorare alla problematica dell'approvvigionamento idrico come uno dei principali compiti dell'Unione in Medio oriente. Concludo con un'ultima riflessione: Israele è l'unica democrazia del Medio oriente. Nelle nostre battaglie per la democrazia, il pluralismo politico e i diritti umani, non si dimentichi mai che Israele rappresenta un esempio, e che la Siria, con Hafez el-Assad, è invece una delle peggiori dittature della regione.  Signor Presidente, come sostiene la risoluzione di compromesso raggiunta dalla maggioranza dei gruppi dell'Assemblea sull'argomento in esame, gli impegni di carattere finanziario dell'Unione europea in Medio Oriente dovrebbero essere accompagnati da una chiara presenza politica, e l'Unione dovrebbe essere coinvolta in tutti i negoziati del processo di pace. Da decenni - praticamente da quando ha avuto inizio il conflitto armato nella zona - ampi settori dell'opinione pubblica europea si sono mobilitati per fare in modo che l'odio e l' irragionevolezza lasciassero posto alla razionalità, alla concordia e al semplice buon senso tra le parti coinvolte. Tuttavia, questo movimento di opinione non ha avuto ripercussioni proporzionali sulle Istituzioni europee. Autorevoli dichiarazioni in proposito, come quella di Venezia, ci sono state, ma non hanno avuto seguito nel corso degli anni. Tale assenza politica, la mancanza di un'autentica volontà politica di agire e la coesistenza di troppe voci nazionali discordanti non solo pregiudica l'Unione in quanto progetto comune europeo, bensì defrauda le aspettative di molti extraeuropei che vedrebbero di buon grado una nostra maggiore responsabilità e un adeguato coordinamento tra la politica estera e le altre politiche. Mi domando e vi domando, signori rappresentanti del Consiglio e della Commissione, se la recente creazione dell'Alto Rappresentante per la PESC sarà seguita dall'attuazione di una genuina volontà politica comune e comunitaria.  Signor Presidente, l'Europa non può pretendere di tracciare prospettive politiche in Medio Oriente chiudendo gli occhi su certe realtà, per quanto spiacevoli esse siano. Il o gennaio l'Iran ha chiesto lo scioglimento dello Stato di Israele, proprio come Gheddafi, che nonostante tutto Prodi intende incontrare prossimamente, il che sarebbe uno sbaglio. Quando leggo scioglimento dello Stato di Israele sento risuonare una volontà di distruzione del popolo di Israele. Noi tutti auspichiamo di tutto cuore che la pace con l'Iran si concretizzi e non certo contro o senza questo grande paese. Tuttavia, vi ricordo che fra Europa e Iran si frappongono ebrei imprigionati di cui non sappiamo quasi più nulla, se non che rischiano la morte. Abbiamo preso iniziative a loro favore e altre ancora ne seguiranno. Non possiamo continuare, senza reagire, a leggere sui giornali che i fondi pubblici europei verrebbero utilizzati nei Territori palestinesi in maniera perlomeno irregolare e non per gli obiettivi per i quali sono destinati. La pace si costruirà sullo sviluppo economico e culturale. Si tratta quindi dell'unico obiettivo cui devono essere assegnati i fondi comunitari, e chiedo alla Commissione di istituire una missione di valutazione che riferisca in merito al Parlamento entro sei mesi.  Comunico di aver ricevuto sei proposte di risoluzione ai sensi dell'articolo , paragrafo , del Regolamento. La discussione è chiusa. La votazione si svolgerà domani.  Spazio di libertà, sicurezza e giustizia L'ordine del giorno reca le interrogazioni orali al Consiglio e alla Commissione , a nome della commissione per le libertà e i diritti dei cittadini, la giustizia e gli affari interni, sulla discussione annuale e sullo spazio di libertà, sicurezza e giustizia .  Signor Presidente, il è stato l'anno dell'entrata in vigore del Trattato di Amsterdam, della comunitarizzazione dell'Accordo di Schengen e del Consiglio straordinario di Tampere. Sono stati i momenti più importanti in cui il Consiglio ha espresso la sua volontà politica di istituire uno spazio di libertà, sicurezza e giustizia nell'Unione europea. Ci rallegriamo che il Consiglio abbia deciso di redigere la Carta dei diritti dei cittadini, di dare attuazione all'articolo del Trattato, che riguarda la lotta contro tutte le forme di discriminazione e contro la xenofobia, e di ravvicinare le legislazioni sulle condizioni di ammissione e di stabilimento, nonché di garantire ai residenti un trattamento giusto ed equiparabile a quello dei cittadini dell'Unione. Siamo inoltre lieti che si sia arrivati ad un accordo politico sulle prime proposte di cooperazione civile. Questo è stato l'anno in cui si è dato un ambito comunitario alle politiche della giustizia e degli affari interni, che sono state affidate ad un unico Commissario, António Vitorino, e siamo molto contenti anche di questo. A lui è anche stato affidato il progetto di un quadro di valutazione che permetta di verificare i progressi effettivamente compiuti su questo terreno a livello comunitario, ma anche - e mi sembra importante - nell'ambito degli Stati membri. Ci congratuliamo con il Consiglio per queste decisioni, benché all'Assemblea il Trattato di Amsterdam abbia riservato una delusione: quella di rinviare di cinque anni il ruolo che ci compete, la possibilità per il Parlamento di partecipare attivamente, di controllare democraticamente lo spazio di libertà, sicurezza e giustizia, nonché il ruolo che la Corte di giustizia deve rivestire al suo interno. Ma se, controllando i progressi ottenuti durante il , come compete al Parlamento per mandato del Trattato, ci allontaniamo dall'ambito delle grandi dichiarazioni ed entriamo in quello delle decisioni effettivamente prese ed attuate, il panorama, signor Presidente, si fa buio. E' come se il Consiglio avesse più di una faccia e più di due mani, e quanto da una parte firma e dichiara venisse contraddetto dall'altra parte. Nonostante tutti gli impegni assunti al più alto livello, il Consiglio non è riuscito a prendere le decisioni che lui stesso aveva previsto. I programmi si moltiplicano e si sovrappongono e non c'è modo di controllarne il livello di realizzazione e di efficacia o, almeno, il Parlamento non riesce a farlo. Abbiamo presentato al Consiglio una serie di interrogazioni e so che è intenzione della Presidenza portoghese rispondere a tutte. Speriamo che questa Presidenza segni l'inizio di un cambiamento nell'atteggiamento del Consiglio nei confronti dell'Assemblea. Come dicevo, non c'è corrispondenza tra le decisioni prese dal Consiglio e le politiche effettivamente messe in pratica. Nel mio gruppo, ma anche nel resto dell'Assemblea, ci sono dubbi su quella che dovrebbe essere una buona notizia: l'introduzione di Schengen nell'ambito comunitario. Come dicevamo poc'anzi, l'accordo di Schengen è stato recepito in tempi brevi, ma ciò è avvenuto in una cornice molto poco trasparente. Nessuna informazione è giunta al Parlamento europeo durante questo processo, né esso è stato consultato; né sull'associazione del Regno Unito, né sull'inserimento della Grecia, né sui negoziati con Norvegia o Islanda. Lo stesso succede con la politica di immigrazione. Ci siamo trastullati presentando un mucchio di relazioni, ma non sappiamo cos'è successo a quelle iniziative; sono scomparse. Speriamo che il sia l'anno delle realizzazioni, come il è stato quello delle aspettative. Speriamo anche che il Consiglio faccia uno sforzo per sottoporsi al controllo dell'Assemblea. Il Consiglio ha deciso che la politica della giustizia e degli affari interni deve far parte dell'edificio dell'Unione: ora può agire conseguentemente alle sue decisioni o continuare a limitare miseramente la partecipazione delle altre Istituzioni a questo progetto di importanza vitale. Se sceglie la seconda via, deve essere cosciente dei rischi che corre e che questo atteggiamento potrà comportare un indebolimento delle basi su cui si fonda lo spazio di libertà, sicurezza e giustizia. Credo invece che il Consiglio potrebbe accettare l'offerta di un accordo tra le Istituzioni per progredire in altro modo. Solo se rispetterà i suoi obblighi nei confronti del Parlamento in modo generoso, preparerà il futuro. Solo se doterà la Commissione europea delle risorse necessarie e del riconoscimento indispensabile per svolgere il suo lavoro e verificare i reali progressi in ambito comunitario e all'interno degli Stati membri, saremo - e lo sarà il Consiglio - all'altezza delle decisioni prese a Tampere per avanzare verso un'Unione più libera, più giusta e più sicura.  Signor Presidente, onorevoli parlamentari, signor Commissario, è con una certa emozione che ritorno in quest'Aula, ora in qualità di membro del Consiglio. Facevo parte di quei parlamentari portoghesi che nel , compirono in questa sede i primi passi per l'integrazione del Portogallo nell'Unione europea e devo dirvi, onorevoli deputati, signor Presidente, che l'esperienza fatta qui - mi riferisco all'esperienza politica - è stata estremamente importante per la mia vita, e che l'informazione ed il contributo che tutti noi siamo riusciti a fornire per la costruzione dell'Europa hanno segnato definitivamente gli anni che ho trascorso in Parlamento ed anche la mia vita. Sono pertanto orgoglioso e felice di trovarmi qui e di aver potuto rivedere alcuni dei colleghi di allora che fanno ancora parte dell' Assemblea. Questo per dirvi che la Presidenza portoghese - e quindi io stesso e il Ministro della giustizia in qualità di referenti per l'area della giustizia e degli affari interni - vogliamo dar inizio insieme al Parlamento ad una fase nuova, promuovere le relazioni tra Consiglio e Parlamento, relazioni che non potranno non essere caratterizzate dalla mia esperienza di europarlamentare e, necessariamente, dall'esperienza parlamentare a livello nazionale che il Ministro della giustizia, e mio collega, ha portato avanti con grande merito fino ad oggi. Un primo segnale è stato inviato quando ci siamo riuniti a Bruxelles, prima ancora dell'inizio della Presidenza portoghese, con il presidente ed il vicepresidente della commissione per le libertà e i diritti dei cittadini, la giustizia e gli affari interni. Abbiamo avuto l'opportunità di invitare a Lisbona il presidente di tale commissione, l'onorevole Watson, e alcuni membri della stessa e di esporre loro i nostri punti di vista relativamente all'attività della Presidenza portoghese in questo settore. E in quell'occasione ci siamo assunti un impegno che torno a confermare formalmente in questa sede: durante tutte le riunioni della commissione per le libertà e i diritti dei cittadini, la giustizia e gli affari interni, un rappresentante del Consiglio a livello politico - ripeto, un rappresentante del Consiglio a livello politico, non un funzionario -, un membro dei nostri gabinetti, seguirà costantemente i lavori della commissione stessa... Rivolgendo lo sguardo al - e qui ci troviamo nella condizione particolare di fare un bilancio di quanto è stato realizzato dalle Presidenze tedesca e finlandese - potrei cominciare col dire che, a prescindere dalle risposte che qui le daremo, faremo avere alla onorevole Terrón i Cusí, che ha presentato in questa sede una proposta a nome della commissione, una risposta scritta che le verrà consegnata al termine dei lavori. Indipendentemente da ciò, desidero precisare che è opinione del Consiglio che il sia stato un anno importante per quanto riguarda le aree della giustizia e degli affari interni. La cooperazione in materia di giustizia ed affari interni è stata segnata dalle profonde modifiche apportate col Trattato di Amsterdam e, come corollario, dall'integrazione dell'accordo di Schengen nell'Unione. La Presidenza tedesca, va detto e riconosciuto, ha avuto l'importante compito di assicurare la transizione dal sistema di Maastricht a quello di Amsterdam. Poi, il º luglio , c'è stato l'avvio delle attività di Europol, che ha coinciso con l'inizio della Presidenza finlandese. E, a seguire, un terzo aspetto determinante: il Vertice di Tampere, un Consiglio europeo dedicato esclusivamente alle questioni della giustizia e degli affari interni. Il Vertice di Tampere è stato caratterizzato da un nuovo spirito e dall'affermazione che lo spazio di libertà, sicurezza e giustizia sarebbe stato messo al primo posto dell'agenda politica e lì sarebbe rimasto. Pertanto la Presidenza portoghese tiene a ribadire la propria volontà di mantenere al primo posto della sua agenda politica le questioni legate allo spazio di libertà, sicurezza e giustizia. Per quanto concerne le questioni sollevate direttamente dalla onorevole Terrón i Cusí, cercherò di rispondere a quelle che si ricollegano agli affari interni, mentre il mio collega, subito dopo, affronterà i temi legati alla giustizia. Come ben si sa, l'acquis di Schengen trova piena applicazione in dieci paesi. Nel si procederà con i lavori, in modo tale da permettere una decisione sulla sua entrata in vigore in Danimarca, Finlandia e Svezia, nonché in Islanda e Norvegia. Il Segretariato generale del Consiglio ha divulgato una raccolta di documenti contenente l'intero acquis di Schengen, nell' attesa che possa essere pubblicata sulla Gazzetta ufficiale non appena saranno disponibili tutte le traduzioni. Tale raccolta è attualmente disponibile in sei lingue e le restanti traduzioni sono in via di completamento. Un'altra questione riguarda i programmi in materia di immigrazione e di asilo e l'applicazione ai PECO. Nel marzo il Consiglio ha adottato il programma ULISSE, un programma di formazione, interscambio e cooperazione in materia di politiche di asilo, immigrazione e controllo alle frontiere esterne. Tale programma si applica ai quindici Stati membri dell'Unione e prevede la possibilità di partecipazione degli Stati candidati all'adesione ed eventualmente anche di paesi terzi. Il programma copre il periodo che va dal al e l'importo di riferimento per la sua attuazione è di milioni di euro. Gli Stati candidati possono partecipare ai progetti selezionati dal comitato di gestione purché ciò sia in sintonia con gli obiettivi del programma. L'impegno finanziario previsto per il è di milioni di euro. Nell'ambito del programma del la Commissione ha ricevuto richieste di finanziamento per un ammontare totale di , milioni di euro, mentre la dotazione finanziaria disponibile per tale anno è di milioni di euro. La Commissione ha proposto di sostenere progetti, di cui per un importo di euro e per un importo superiore ai euro. Per quanto riguarda il programma OISIN, relativamente all'esercizio , sono stati adottati progetti relativi a seminari, formazione, scambio di funzionari, ricerche e studi ed azioni di carattere operativo. Dei progetti, includevano paesi candidati all'adesione. Quanto al funzionamento del sistema SIS, c'è da dire che il funzionamento e l'utilizzo del sistema d'informazione di Schengen sono stati considerati molto positivamente dagli Stati membri. L'incremento dei risultati positivi dimostra l'efficacia del sistema e il numero di segnalazioni continua ad aumentare. Per lo sviluppo del sistema informativo doganale è stato raggiunto un accordo con i servizi della Commissione sull'adozione di un regime che permetterà di rendere operativa l'applicazione transitoria della convenzione sul sistema informativo doganale, non appena questa avrà ottenuto un numero sufficiente di ratifiche. La onorevole deputata ha parlato inoltre di un accordo interistituzionale. Quest' ultimo punto andrebbe affrontato dopo l'intervento del Ministro della giustizia, ma è evidente che quanto dirò è il risultato di uno scambio di impressioni avvenuto in seno al Consiglio e, in particolare, tra noi due. Aldilà di quanto esposto in precedenza, ossia riguardo a nuove relazioni con Commissione e Parlamento, nel senso di un più stretto collegamento e informazioni tempestive al Parlamento relativamente alle materie che verranno discusse in seno al Consiglio, vorrei ribadire qui dinanzi a voi la determinazione di consultare il Parlamento europeo non solo nei casi previsti dal Trattato, e a cui siamo comunque tenuti, ma di informarlo ed interpellarlo ogni qualvolta si ritenga importante estendere tale tipo di consultazione e si pensi che il Parlamento, in contatto diretto con la Commissione, debba pronunciarsi sulla materia in questione. Quanto all'informazione, ci terremo in contatto con il Parlamento in tutti i settori che rivestono una certa importanza nella creazione dello spazio di libertà, sicurezza e giustizia, per far sì che questo partenariato tra Consiglio e Parlamento, fondato sull' opera della Commissione ed in particolare sull' eccellente lavoro svolto costantemente dal Commissario Vitorino, permetta alla Presidenza portoghese di rappresentare una fase determinante nella creazione dello spazio di libertà, sicurezza e giustizia.  Signor Presidente, onorevoli parlamentari, signor Commissario, credo che comprendiate come l'emozione che provo nel trovarmi qui, non essendo mai stato in passato deputato al Parlamento europeo, sia superiore a quella del mio collega Gomes. Come ha affermato la onorevole Terrón i Cusí nel suo intervento, il ha rappresentato nel settore della giustizia e degli affari interni un anno di grande aspettative. Aspettative che si sono concretizzate con l'entrata in vigore del Trattato di Amsterdam e con le conclusioni del Consiglio di Tampere, ma che, a partire da quest'anno, è indispensabile tradurre in atti concreti, in realizzazioni e, in tal senso, siamo tutti consapevoli di quanto sia essenziale che il Consiglio riesca ad approvare, il più rapidamente possibile, il quadro di valutazione che il Commissario Vitorino ha avuto l'incarico di redigere. Non posso fare a meno di esprimere ancora una volta il profondo desiderio della Presidenza portoghese di poter concludere l'accordo politico sullo scoreboard in occasione del Consiglio informale che si terrà a Lisbona il e il marzo. Quanto alle questioni concrete posteci dalla onorevole Terrón i Cusí, le raggrupperei in tre tematiche fondamentali: la lotta alla criminalità organizzata, il funzionamento della rete giudiziaria, in particolare in materia penale, e le questioni relative a Europol. Per quanto riguarda la criminalità organizzata, il ha segnato la realizzazione di alcune azioni importanti che hanno avuto origine dal piano d'azione di Vienna e che si sono tradotte in particolare nella ratifica della Carta delle associazioni professionali europee, nello sviluppo della cooperazione e nella definizione di punti di contatto tra gli Stati membri allo scopo di ottenere informazioni rilevanti per la lotta al riciclaggio di capitali. Terrei inoltre a segnalare l'iniziativa della Presidenza finlandese relativa ad una risoluzione del Consiglio attualmente all'esame del gruppo multidisciplinare. E' un'area questa nella quale è necessario proseguire ed approfondire il lavoro, non solo facendo approvare la strategia dell'Unione per la lotta alla criminalità organizzata nel nuovo millennio, bensì anche cercando di aggirare le difficoltà che emergono dalla frammentazione esistente, in particolare a livello di Consiglio, nella valutazione delle materie riguardanti la lotta alla criminalità organizzata; in tal senso, non posso fare a meno di sottolineare l'importanza che attribuiamo alla cooperazione che stiamo portando avanti con la Presidenza francese, finalizzata alla realizzazione di un Consiglio Jumbo GAI-ECOFIN che, per non ridursi a mero evento mediatico, dovrà essere preceduto da un accurato lavoro di preparazione da affidare ad un comitato misto di cui la Presidenza portoghese ha già proposto la costituzione. Un altro aspetto importante della questione della lotta alla criminalità organizzata è rappresentato dalle relazioni con i paesi terzi. E qui, oltre al lavoro che verrà svolto nell'ambito del gruppo di esperti sul patto di preadesione, è importante che si sia potuto elaborare un piano d'azione congiunto tra l'Unione europea e la Federazione russa per la lotta alla criminalità organizzata, attualmente in fase di conclusione, nonché realizzare incontri tra funzionari di collegamento degli Stati membri, insediati a Mosca, e sviluppare un insieme di altre iniziative. Vi è poi un'area che riguarda l'intervento dell'Unione nell'ambito della Convenzione delle Nazioni Unite e relativi protocolli, contro la criminalità organizzata e nell'ambito delle convenzioni definite nel quadro del Consiglio d'Europa, in particolare a proposito di reati nel ciberspazio. Trattandosi di una materia che assumerà una dimensione rilevante nel contesto del programma relativo alla giustizia e agli affari interni, la Presidenza ritiene sia utile esplorare, alla luce dei principi enunciati nel titolo VI del Trattato, forme adeguate per garantire al Parlamento europeo una migliore informazione sull'andamento e la conclusione di tali negoziati nell'ambito della Convenzione delle Nazioni Unite. Per quanto riguarda la rete giudiziaria, ci sono state realizzazioni importanti - in particolare l'entrata in funzione, alla fine del , del sistema di telecomunicazioni destinato alla rete giudiziaria europea - ed è stato sviluppato, all'interno del gruppo multidisciplinare, un insieme di azioni per dare esecuzione al piano d'azione del Ma vorremmo sottolineare come sia indispensabile che venga approvata, nel minor tempo possibile, la strategia per il nuovo millennio, in modo da dare un rinnovato impulso e continuità al lavoro portato avanti nell'ambito del piano d'azione precedente. Per quanto concerne la cooperazione giudiziaria sono stati fatti importanti passi avanti in relazione alla tutela penale dell'euro e si sta consultando il Parlamento europeo su una risoluzione quadro, la cui importanza strategica è fondamentale. A nostro avviso la credibilità della tutela penale dell'euro esige che si eviti il moltiplicarsi degli strumenti e che si faccia pertanto uno sforzo congiunto affinché sia possibile, a marzo, approvare un unico strumento che tratti l'insieme delle materie da affrontare, sia quelle già oggetto di iniziative presentate dalla Francia, che quelle di cui la Commissione stessa ha sottolineato la necessità di adozione. E' importante che all'interno di questo settore si attuino misure concernenti il reciproco riconoscimento delle decisioni giudiziarie. Riteniamo possibile, sulla base del lavoro già svolto, giungere ad adottare entro breve tempo, perlomeno in materia di sequestro di beni, misure che permettano il reciproco riconoscimento delle sentenze. Infine, per quanto concerne Europol - che ha iniziato la sua attività effettiva proprio nel , spingendo il Consiglio ad approvare un insieme di strumenti, di cui il Parlamento è a conoscenza, per dare il via al suo funzionamento - sussiste senza dubbio una questione di fondo che ha a che vedere con il controllo democratico e giudiziario della stessa Europol, questione che naturalmente acquista una diversa dimensione se si tiene conto della scelta politica, fatta a Tampere, di approfondire le competenze di Europol, e soprattutto, di darle carattere operativo. La Presidenza francese ci ha consegnato un importante documento di lavoro che configura diverse ipotesi per affrontare e risolvere le questioni del controllo democratico e giudiziario di Europol. La Presidenza portoghese assumerà l'iniziativa di presentare a breve un documento di lavoro sulla rete "Eurojust", in quanto, non essendo ovviamente necessario che il controllo giudiziario di Europol sia fatto ricorrendo a "Eurojust", non si può escludere, attualmente, che essa possa rappresentare un'opzione. Per questo motivo è essenziale che il dibattito in seno al Consiglio sull'evoluzione di Europol ed Eurojust abbia luogo contemporaneamente, affinché contemporaneamente possano trarsi le conclusioni. Credo che in quest'ambito, e nell'ambito del dialogo che Consiglio e Parlamento dovranno necessariamente instaurare sull'evoluzione di Europol ed Eurojust, vi sia la possibilità di trovare una soluzione accettabile a livello istituzionale per le relazioni tra Consiglio e Parlamento rispetto a Europol. Conosciamo le posizioni del Parlamento e sappiamo che quest'ultimo, dal canto suo, conosce le posizioni dei servizi giuridici del Consiglio. Credo che solo risolvendo la questione del controllo democratico di Europol questo punto avrà una soluzione definitiva in grado di mobilitare e rafforzare la cooperazione istituzionale a tutti i livelli.  Signor Presidente, onorevoli parlamentari, signori Rappresentanti del Consiglio, in primo luogo - senza voler entrare in competizione in fatto di emozioni con i ministri - devo dire che più che emozionato, sono turbato dalla presenza, per la prima volta, di due amici personali nella Presidenza e mi auguro che tale circostanza non alteri la separazione di poteri, essenziale per il funzionamento della nostra Unione. In secondo luogo, vorrei ringraziare la onorevole Terrón i Cusí per aver sollevato la questione che ha aperto la prima discussione annuale della presente legislatura sulla creazione di uno spazio di libertà, sicurezza e giustizia, e ringraziare tutti i parlamentari che, all'interno delle diverse commissioni, hanno partecipato attivamente alla preparazione di tale discussione, nonché i rappresentanti dei parlamenti nazionali e della società civile. Vorrei, in questo primo intervento, condividere col Parlamento la visione della Commissione su quanto di più significativo è avvenuto nell'anno Credo di poter affermare con convinzione, ma anche con soddisfazione, che il è stato un anno di svolta e di consolidamento dell'Unione nelle questioni relative alla libertà, alla sicurezza e alla giustizia. Si è già detto che il Trattato di Amsterdam è entrato in vigore a maggio e lo stesso Parlamento ha affermato che l'innovazione più profonda di tale Trattato è stato il riconoscimento della necessità di creare uno spazio di libertà, sicurezza e giustizia. Ciò rappresenta, dopo la costruzione del mercato interno, l'introduzione della moneta unica e l'avvio di una politica estera e di sicurezza comune, un salto qualitativo molto importante e, nel medesimo tempo, un passo logico e indispensabile per lo sviluppo dell'Unione. Più che un progetto delle Istituzioni, è un progetto dei cittadini della nostra Unione. E, per questo motivo, dovrà assicurare a tutti i cittadini che risiedono sul territorio dell'Unione un'effettiva libertà di circolazione, riconoscendo che questa ha senso solo se si realizza all'interno di un contesto sicuro, saldamente basato su un sistema giudiziario efficiente, a cui tutti possano accedere a condizioni semplici ed eque e nel quale i cittadini possano realmente aver fiducia. L'impegno dell'Unione a realizzare uno spazio di libertà, sicurezza e giustizia è stato confermato a Tampere. Vorrei sottolineare il forte messaggio politico inviato dal Consiglio europeo, il quale ha ribadito l'importanza che i Capi di stato e di governo dell'Unione hanno attribuito a questo progetto di fondamentale importanza ed enumerato gli orientamenti politici e le priorità che permetteranno a tale spazio, grazie ad una strategia progressiva, di diventare realtà nell'arco dei prossimi cinque anni e di essere, innanzitutto, uno spazio equilibrato nelle sue tre componenti: libertà, sicurezza e giustizia. Il è segnato anche dall'iniziativa della Presidenza tedesca di elaborare una Carta dei diritti fondamentali dell'Unione. Nella fase attuale di sviluppo dell'Unione europea, ritengo che sarebbe utile raggruppare i diritti fondamentali vigenti a livello di Unione in un documento, in modo da assicurar loro maggior visibilità e renderli accessibili a tutti i cittadini. Come ho già affermato varie volte, sono favorevole - la Commissione è favorevole - all'elaborazione di una Carta che rifletta, con la più ampia base possibile e all'interno di un processo dinamico, le tradizioni costituzionali comuni degli Stati membri ed i principi generali del diritto comunitario, senza limitarsi soltanto all'enunciazione del minimo comune denominatore. In qualità di rappresentante della Commissione, vigilerò per garantire che la Carta e le azioni che da essa prendono le mosse rappresentino l'affermazione di un'Unione basata sull'insieme dei diritti fondamentali, che sono parte integrante del patrimonio comune dell'Europa. Solo così potremo contribuire a rilegittimare agli occhi dei cittadini europei, senza eccezione alcuna, il progetto di un'Unione allargata, fondata sul rispetto dei diritti e delle libertà, sulla garanzia della sicurezza personale e dei beni e sull'effettiva tutela giuridica, ossia un'Unione fondata sui valori politici che caratterizzano le democrazie contemporanee. Voglio inoltre ricordare che il è stato l'anno dell'entrata in funzione della legislatura - del Parlamento europeo, della nuova Commissione e, di conseguenza, dell'entrata in carica di un Commissario responsabile esclusivamente delle aree giustizia e affari interni. Oltre a questi avvenimenti, vorrei rammentare al Parlamento alcune delle materie approvate nel Nell'area immigrazione, frontiere e asilo, la Commissione ha presentato la proposta di regolamento per la costituzione della banca dati EURODAC e la proposta di direttiva sulle condizioni di ammissione dei cittadini di paesi terzi negli Stati membri dell'Unione a fini di ricongiungimento familiare - nell'ambito di una precisa politica di integrazione a favore di coloro che soggiornano legalmente sul territorio dell'Unione. Abbiamo preso in esame una comunicazione su procedure comuni in materia di asilo e una raccomandazione che autorizza la Commissione a negoziare con Islanda e Norvegia un accordo destinato ad estendere a questi due paesi le regole applicate dagli Stati membri dell'Unione europea per effetto della Convenzione di Dublino. La Commissione ha contribuito in modo attivo al lavoro del gruppo di alto livello su migrazione e asilo e a dicembre, infine, ha presentato una proposta per la creazione del Fondo europeo per i rifugiati. Nell'ambito della cooperazione giudiziaria, la Commissione ha presentato proposte di regolamento che mirano alla comunitarizzazione di alcune convenzioni: una sulla cooperazione giudiziaria e sull'esecuzione delle sentenze in materia civile e commerciale ; un'altra sulla competenza, il riconoscimento e l'esecuzione delle sentenze in materia matrimoniale e un'altra ancora relativa alla citazione e alla notifica di atti giudiziari ed extragiudiziali in materia civile e commerciale. Abbiamo inoltre presentato, nel , una comunicazione sulle vittime della criminalità all'interno dell'Unione, dando inizio ad una riflessione che ha ricevuto un ulteriore impulso a Tampere e che richiede l'elaborazione di norme minime sulla tutela delle vittime della criminalità, in particolare in materia di accesso alla giustizia e di diritto al risarcimento dei danni, comprese le spese processuali. Citerei ancora la presentazione della proposta di risoluzione riguardante la lotta alla frode e alla falsificazione a danno dei mezzi di pagamento diversi dai contanti. Nell'ambito del quadro legislativo dell'Unione relativo alla lotta contro la criminalità finanziaria, la Commissione ha presentato una proposta di revisione della direttiva sul riciclaggio di capitali. Nel abbiamo assistito all'entrata in funzione di Europol e la Commissione, da parte sua, spera sinceramente, in seguito a quanto affermato oggi in questa sede dalla Presidenza portoghese, che con l'ingresso in questa nuova fase dei settori giustizia e affari interni e con l'inizio della riflessione sull'attuazione delle nuove competenze attribuite a Europol dal Trattato di Amsterdam, si affronti anche la questione del controllo democratico e del coordinamento tra Europol e gli organi giudiziari competenti, ovvero Eurojust. Nel la Commissione ha inoltre offerto il suo contributo per un piano d'azione europeo in materia di lotta alla droga, che è alla base della strategia approvata dal Consiglio europeo di Helsinki. Questa lista di azioni, che peraltro non è esaustiva, fa sì che io oggi ribadisca con convinzione, davanti alla Presidenza del Consiglio e ai parlamentari, che nutro la speranza che, oltre ad essere stato l'anno del consolidamento dell'azione dell'Unione in quest'area fondamentale, il abbia anche costituito l'inizio di una nuova fase, che intende essere di accelerazione per la creazione di uno spazio di libertà, sicurezza e giustizia. Per questo motivo, il sarà senza dubbio un anno di prova del modo in cui le Istituzioni europee sapranno rispondere alle esigenze dei cittadini di veder assicurata, mediante un'adeguata tutela giudiziaria, la libera circolazione nel rispetto dei diritti e con garanzie di sicurezza e stabilità. Vale a dire che il sarà per Consiglio, Parlamento e Commissione un anno di prova della volontà politica di prendere sul serio Amsterdam e contribuire, nella prossima decade, a gettare le fondamenta per un'Unione politica allargata. Come ho avuto occasione di affermare, la Commissione è consapevole della sua parte di responsabilità e, in questo contesto, sta per ultimare il primo progetto per un quadro di valutazione, uno scoreboard, affinché tutte le Istituzioni e le altre parti interessate possano procedere all' esame dei progressi ottenuti nell'attuazione delle misure necessarie e nell'adempimento dei termini fissati nel Trattato di Amsterdam, nel piano d'azione di Vienna e nelle conclusioni del Consiglio europeo di Tampere. Tale quadro di valutazione non sarà un mero strumento di programmazione legislativa, bensì, soprattutto, uno strumento di rafforzamento della trasparenza e della responsabilità di tutte le Istituzioni europee dinanzi ai cittadini. Perché è per i cittadini che stiamo sviluppando uno spazio di libertà, sicurezza e giustizia. I progressi realizzati non si dovranno alla Commissione, né al Consiglio e nemmeno al Parlamento europeo, bensì all'interazione delle Istituzioni europee e agli stessi Stati membri, dal momento che, come già esposto in questa sede, determinati compiti contemplati nello scoreboard verranno affidati agli Stati membri in virtù del principio di sussidiarietà. Nelle prossime settimane farò un giro nelle capitali in modo da ascoltare l'opinione dei Ministri della giustizia e degli affari interni. Ho intenzione di discutere il progetto di scoreboard col Parlamento europeo e con la società civile. Contiamo di presentarne la versione finale al Consiglio "giustizia e affari interni", sotto la Presidenza portoghese, al termine delle consultazioni cui ho fatto riferimento poc'anzi. E' mia intenzione far sì che questo scoreboard si trasformi in uno strumento di orientamento politico e strategico per tutte le Istituzioni, ma anche in uno strumento di valutazione a disposizione dell'opinione pubblica. E, per questo motivo, riconosco - e penso sia una sfida con la quale tutti siamo confrontati - la necessità di sviluppare una strategia di comunicazione che permetta di rendere accessibile e percepibile al grande pubblico l'effettivo valore aggiunto che l'Unione conferisce alla vita quotidiana, in settori così essenziali per la cittadinanza, per il rispetto della legalità e, in ultima analisi, per la democrazia stessa. Aldilà dello scoreboard, vorrei anticipare che la Commissione conta di presentare, a partire dal , alcune iniziative che vi illustrerò - e qui desidero sottolineare che mi congratulo con la Presidenza portoghese per il fatto che consideri lo sviluppo di tale spazio come una delle priorità nel suo programma di lavoro. Spero che con la Presidenza portoghese sia possibile instaurare un chiaro spirito di cooperazione interistituzionale - poiché è questo il messaggio politico di Tampere - e che tale spirito di cooperazione interistituzionale sia portato avanti dalle presidenze successive. In materia di immigrazione e asilo, la Commissione conta di presentare proposte per l'elaborazione di uno strumento comunitario sulla protezione temporanea dei rifugiati; di iniziare l'analisi dei criteri e delle condizioni in grado di migliorare l'attuazione della Convenzione di Dublino e la riflessione sull'eventuale modifica della base giuridica, in conformità col Trattato di Amsterdam; di proseguire la discussione, sulla base della comunicazione già divulgata, su norme in grado di condurre ad un procedura di asilo comune in tutta l'Unione; di presentare proposte volte ad elaborare una legislazione che preveda la concessione di autorizzazioni di residenza per le vittime della tratta di esseri umani che cooperino all'azione giudiziaria contro le reti di trafficanti. Conto anche di contribuire a chiarire il ruolo dei piani d'azione, nell'ambito del lavoro svolto dal gruppo di alto livello su migrazione e asilo, e di portare avanti l'adeguamento degli accordi comunitari in materia di riammissione, attraverso l'inserimento di clausole tipo. Sulla questione centrale della libera circolazione delle persone, ossia sul controllo delle frontiere esterne degli Stati membri, presenterò nei prossimi giorni una proposta di regolamento, aggiornando la lista dei paesi terzi i cui cittadini devono essere in possesso di visto per l'attraversamento delle frontiere esterne. Nel campo della cooperazione giudiziaria, oltre ad un'iniziativa sulla legge applicabile agli obblighi extracontrattuali, spero sinceramente che sia possibile presentare al Consiglio un progetto di norme minime che assicurino in tutta l'Unione un livello adeguato di assistenza giuridica nei processi transfrontalieri. Intendo inoltre proseguire la riflessione per l'elaborazione di specifiche regole processuali comuni finalizzate a semplificare e accelerare i procedimenti giudiziari transfrontalieri riguardanti le cause di modesta entità a livello commerciale e di protezione dei consumatori, le cause relative al pagamento degli alimenti e le cause non impugnate. A seguito delle conclusioni di Tampere ed Helsinki la Commissione presenterà il suo contributo per la definizione di una strategia dell'Unione nella prevenzione e nella lotta contro la criminalità organizzata. Organizzeremo e sosterremo azioni, tra cui, in particolare, il dibattito sulla necessità di elaborare un programma legislativo per l'attuazione del principio del riconoscimento reciproco delle decisioni giudiziarie in materia penale. La Commissione prevede inoltre di proporre misure specifiche nell'ambito della prevenzione della criminalità in modo da sviluppare l'interscambio tra le migliori prassi esistenti in tale ambito, in particolare nella prevenzione della delinquenza urbana e minorile, e di presentare una base giuridica per un programma finanziato a tale scopo dalla Comunità. La Commissione sosterrà anche gli sforzi della Presidenza, nel senso che intende chiarire il quadro giuridico e il quadro della cooperazione amministrativa di polizia e giudiziaria nella lotta contro il riciclaggio di capitali, in un'ottica eminentemente interpilastro. La Commissione adempirà l'impegno assunto a Tampere di presentare proposte per l'approvazione di definizioni, incriminazioni e sanzioni comuni nell'ambito della tratta di esseri umani, dello sfruttamento economico degli emigranti, dello sfruttamento sessuale delle donne e dei bambini, ponendo in particolare l'accento sulla lotta contro l'uso dei nuovi mezzi di comunicazione e, in special modo, di Internet per la diffusione di materiale di pornografia infantile. Abbiamo inoltre preparato una comunicazione e aperto il dibattito sugli strumenti atti a garantire maggiore sicurezza nella società dell'informazione e della conoscenza e a combattere la criminalità informatica. Il segna anche l'inizio dell'applicazione della strategia europea di lotta contro la droga - In tale ambito la Commissione, in collaborazione con la Presidenza portoghese e il Parlamento europeo, darà tutto il suo appoggio alla Conferenza interistituzionale sul problema della droga che si svolgerà a febbraio. Per quanto riguarda Schengen - e più specificamente l'integrazione dell'acquis di Schengen nel quadro comunitario -, senza entrare adesso nella sfera di competenza del Consiglio, vorrei sottolineare, in relazione alla questione di attualità del ripristino del controllo alle frontiere, che la Commissione ribadisce ancora la disponibilità ad approfondire modalità che consentano di assicurare un miglior controllo dell'applicazione dell'articolo , paragrafo , della Convenzione di Schengen, nel senso di renderlo più imperativo. Il recente ripristino di alcuni controlli alle frontiere interne mi porta a concludere che è necessario procedere ad un'analisi dettagliata delle condizioni di adozione di uno strumento legislativo fondato sull'articolo del Trattato. Come è stato sottolineato a Tampere, in vista della preparazione del Consiglio europeo di Feira del giugno , dovremo sintetizzare le implicazioni verso l'esterno della nuova dimensione degli affari interni e della giustizia nella prospettiva dell'adozione di strategie politiche interpilastro che rafforzino il coordinamento della politica interna ed estera in tale ambito e che contribuiscano all'affermazione dell'Unione nel mondo. Desidero sottolineare, quindi, che tutte queste azioni dovranno ovviamente tener conto dei principi concordati in seno al Consiglio europeo di Helsinki in relazione ai paesi candidati, in modo che questi ultimi possano cooperare e partecipare, il più presto possibile, a tale progetto di creazione di uno spazio di libertà, sicurezza e giustizia. E' importante ricordare, fra l'altro, che nel avranno inizio i negoziati GAI con il primo gruppo di Stati candidati ed auspico quindi che potremo procedere alla preparazione dei dossier negoziali sul secondo gruppo ammesso all'adesione ad Helsinki. Infine vorrei ribadire che la Commissione ha intenzione di assumere la pole position nella presentazione delle proposte per favorire l'attuazione del Trattato di Amsterdam. Spero che Commissione e Consiglio giungano ad un accordo sulla suddivisione delle responsabilità nell'esercizio del diritto di iniziativa e nella conduzione dello stesso processo legislativo. Come ho già detto, il compito che abbiamo di fronte è enorme e ambizioso, pertanto la Commissione ha bisogno di essere dotata delle necessarie risorse umane per rispondere a tale sfida e spera di poter contare sull'appoggio del Parlamento e - perché non dirlo? -, del Consiglio per garantire tali risorse e obiettivi, affinché la creazione di uno spazio di libertà, di sicurezza e di giustizia nell'Unione diventi realtà entro il minor tempo possibile e si possa così contribuire tutti quanti, con spirito di cooperazione interistituzionale, alla realizzazione di questo progetto, che rappresenta senza dubbio la "perla" del Trattato di Amsterdam.  Signor Presidente, onorevoli colleghi, il Parlamento europeo, dopo aver dedicato negli ultimi quarant' anni gran parte del suo lavoro alla realizzazione del mercato interno, si trova oggi di fronte ad un nuovo compito importante, ossia la creazione di uno spazio di libertà, sicurezza e giustizia. Tuttavia questo compito può essere affrontato con successo soltanto se tutte le Istituzioni dell' Unione coopereranno al conseguimento di tale ambizioso obiettivo nel rispetto reciproco e nell' osservanza delle rispettive competenze. Commissario Vitorino, mentre posso definire la cooperazione con lei armoniosa e proficua, in passato sono rimasto spesso senza parole di fronte all' atteggiamento mostrato dal Consiglio nei nostri confronti. Come ha affermato in modo incisivo il collega Schulz in commissione, sembrava che per spazio di libertà, sicurezza e giustizia il Consiglio intendesse uno spazio di libertà in cui fare quello che voleva, di propria sicurezza nei confronti del Parlamento e di diritto di fare e disfare a proprio piacimento. Ministro Gomes, ho ascoltato il suo intervento al riguardo. Auspico un esplicito miglioramento della cooperazione durante la Presidenza portoghese del Consiglio. Vorrei sottolineare tre aspetti che, a parere del gruppo PPE-DE, devono diventare punti chiave nella creazione dello spazio di libertà, sicurezza e giustizia. Innanzitutto la costituzione di un diritto di asilo comune e una ripartizione degli oneri legati all' accoglienza dei profughi. Il Consiglio deve innanzitutto rendere operativo EURODAC, al fine di creare la condizione fondamentale per un coordinamento delle richieste di asilo. A Vienna e Tampere sono stati posti i primi presupposti per la creazione di un diritto di asilo a livello europeo. Tuttavia questi risultati evidenziano purtroppo più le difficoltà di quanto non offrano ipotesi di soluzione. Chiediamo pertanto ai rappresentanti del Consiglio di guardare oltre i propri confini nazionali, affinché si possa giungere ad una procedura di asilo comune per tutta l' Unione. Infatti non è giusto che soltanto pochi Stati membri più disponibili sopportino tutto il carico del problema dei profughi nel nostro continente. Pertanto si deve riconoscere la priorità ad una ripartizione equilibrata degli oneri. In secondo luogo, il rafforzamento della lotta contro la criminalità organizzata a livello europeo, anche attraverso Europol ed Eurojust. Il progetto di istituire Eurojust rappresenta secondo noi un successo sostanziale di Tampere e deve essere realizzato in tempi brevi. Siamo lieti che Europol sia diventato operativo. Tuttavia il Consiglio non deve dimenticare che per accrescere l' efficienza della lotta contro il crimine non è sufficiente l' estensione dei compiti di Europol stabilita a Tampere, ma occorre aumentare il personale, nonché approfondire il mandato includendo ambiti operativi. Non chiediamo soltanto un maggiore controllo, né soltanto di rafforzare il controllo su Europol, perché a nostro avviso vale il detto "a volte è meglio il meno" . La situazione attuale, in cui gran parte dei collaboratori di Europol sono impegnati soprattutto nel controllo interno relativo alla tutela giuridica dei dati personali mentre sopraggiungono le domande di parlamenti nazionali, significa molto controllo, ma inefficace. Chiediamo un controllo meno disordinato, rafforzando nel contempo il controllo parlamentare da parte della nostra Assemblea, senza voler ostacolare il lavoro di Europol. Sosteniamo inoltre la proposta avanzata a Tampere di istituire un' accademia di polizia europea, poiché ci sembra un passo nella direzione giusta. In terzo luogo, l' ampliamento dei diritti del Parlamento europeo in tale contesto. Se il potere decisionale rispetto alla creazione di uno spazio di questo tipo, in cui l' Unione può intervenire anche in merito ai diritti fondamentali dei cittadini europei, spetterà soltanto a diplomatici e burocrati, mentre i rappresentanti eletti dei cittadini potranno soltanto seguire gli sviluppi, come un branco di pecore, tale spazio non otterrà il consenso popolare. E' quindi urgente accordare al Parlamento diritti di codecisione al riguardo e - come si è già detto - rafforzare il principio del controllo democratico. Vogliamo una spazio di libertà, sicurezza e giustizia a favore dei cittadini e non a loro svantaggio.  Signor Presidente, onorevoli colleghi, non ho nulla da aggiungere all'indirizzo del Consiglio. L' oratore che mi ha preceduto è stato esauriente, citando un mio intervento nel quadro dell' ultima seduta della commissione. Perché il Consiglio è tanto restio a collaborare con noi nella creazione dello spazio di sicurezza, libertà e giustizia? Questa domanda mi assilla. Cercherò di esporre il mio punto di vista. La creazione dello spazio di sicurezza, libertà e giustizia mette in gioco gli elementi costitutivi della sovranità nazionale. Polizia e politica in materia di giustizia sono, in tutta evidenza, aspetti della sovranità nazionale, vale a dire settori politici sensibili degli Stati membri a cui si rinuncia a favore di una comunitarizzazione, ossia della delega di competenze a Bruxelles da parte dalle capitali nazionali, Lisbona, Berlino o Parigi,. Si tratta di cedere una parte di potere. E' ovvio che ci si separa soltanto a fatica da prassi consolidate e tramandate nel tempo, anche se si riconosce la necessità della cooperazione a livello di polizia; la criminalità internazionale può essere combattuta ormai soltanto a livello comunitario. E' necessario quindi trarre le conseguenze e sostenere la necessità di trasferire all' Unione europea gli strumenti organizzativi e legali. Questo implica che i governi coinvolti, consapevoli di tale necessità, riconoscano che, avviando tale processo, rinunciano al proprio potere in questi settori. Inoltre vi è un Parlamento europeo, il che complica la situazione. Tuttavia occorre trovare finalmente una soluzione, infatti se continuiamo a reiterare l' esperienza degli anni passati le conseguenze saranno deleterie: il dibattito sulla sicurezza, sui diritti dei cittadini, in quanto di competenza in parte nazionale e in parte europea, sarà posto al margine delle consultazioni dei parlamenti nazionali, non sarà affrontato nella sua interezza al Parlamento europeo e il Consiglio ne discuterà a porte chiuse. Se la costruzione di uno spazio di sicurezza, libertà e giustizia rimane un affare segreto non riusciremo ad ottenere la fiducia dei cittadini. Ciò significa che in questo dibattito è in gioco la stabilità della democrazia. Per questo, e non per ostilità al Consiglio dei Ministri, mi adiro così spesso. Anche i Ministri sono di solito rappresentanti eletti. I colleghi Gomes e Costa, il Commissario Vitorino, noi tutti apparteniamo in linea di principio alla stessa categoria. Tuttavia vorrei lanciare un appello all' apparato dei funzionari del Consiglio. Vale il principio: chi prepara le decisioni, ossia i funzionari del Consiglio, ha un potere di anticipazione, pertanto dovrebbe dimostrare un po' più di coraggio per promuovere la democrazia.  Vorrei considerare brevemente un ultimo aspetto, dal momento che non ho più molto tempo a disposizione. Il termine scoreboard in Germania suona come skateboard. Occorre quindi, a mio avviso, un calendario che preveda quali temi vengono affrontati, da chi e in quale momento. Il piano Vitorino, che consiste nella realizzazione di progetti precisi in tempi stabiliti con chiarezza è quanto ci occorre. Tuttavia, il Commissario Vitorino, che ringrazio per il suo intervento, potrà raggiungere tale obiettivo soltanto se disporrà delle risorse necessarie a livello finanziario e di personale. Garantiamogli quanto gli occorre e procederà con rapidità, nell' interesse di tutti!  Accolgo con profonda soddisfazione il fatto che la Presidenza portoghese faccia della giustizia e degli affari interni una delle massime priorità. Ho anche trovato incoraggianti le osservazioni formulate questa mattina dal Commissario Patten a proposito di un fondo di intervento rapido in caso di crisi che mettano in pericolo la sicurezza, che consentirà forse di porre fine a scandali come quello di alcuni paesi che sono venuti meno alla promessa di inviare forze di polizia in Kosovo. Vorrei sottolineare tre settori fra i molti in cui dobbiamo compiere rapidi progressi. Il primo è l' asilo. E' essenziale istituire un sistema europeo unico, ma basato sull' equità, sul pieno rispetto della Convenzione di Ginevra e su condizioni di accoglienza decenti, compresa la fine della detenzione ordinaria. Le decisioni sull' asilo devono richiedere mesi, non anni. Il secondo settore è quello della libertà: libertà di spostarsi e di risiedere ovunque si desideri nell' Unione; libertà di informazione; libertà di votare riconosciuta a tutti coloro che hanno la cittadinanza europea - e che comprendono non solo i cittadini degli Stati membri, ma anche i cittadini di paesi terzi. Facciamo sapere ai cittadini che le nostre politiche comuni in materia di giustizia e di affari interni riguardano la libertà, non solo la repressione. L' ultimo settore che voglio citare è la convergenza dei sistemi giudiziari civili e penali. Gli euroscettici sostengono che si tratta di una minaccia alla sovranità, la fine dello Stato-nazione, e così via. Tuttavia, il caso del sospetto ricercato per essere interrogato in relazione all' uccisione di tre donne in Francia, compresa una studentessa britannica, Isabel Peake, gettata fuori da un treno, dimostra il motivo per cui è necessario un riconoscimento reciproco. Arrestato e rilasciato a Madrid, il presunto colpevole ora sta per essere estradato dopo l' arresto avvenuto a Lisbona. Qualunque cosa dicano gli euroscettici, è nel nostro interesse ottenere la cooperazione in merito a tali questioni. Infine, come è già stato detto, è essenziale, e spero che la CIG se ne occupi, passare alla codecisione con il Parlamento europeo in questi settori, con un controllo a livello democratico e giudiziario.  Signor Presidente, rispetto al posso affermare che dopo il freddo della Finlandia il sole portoghese è il benvenuto. Spero che sorga. Nel un evento importante per l' Europa proprio in merito allo spazio di libertà, sicurezza e giustizia è stato il Vertice di Tampere. Molte domande continuano a rimanere aperte, in attesa di una risposta. Dopo Tampere non si è raggiunto un equilibrio tra le misure positive che vengono adottate e le semplici dichiarazioni di intenti. Manca ancora una regolamentazione in materia di cittadinanza e di integrazione dei cittadini provenienti da paesi terzi. D' altro canto sono state richieste a ragione misure concrete sul tema della sicurezza. La creazione di una Carta dei diritti fondamentali rappresenterà uno dei progetti importanti del prossimo futuro. E' tuttavia difficile prevedere contenuti e struttura giuridica di tale Carta in relazione a coloro che non sono ancora cittadini dell' Unione. L' accordo su Europol è entrato finalmente in vigore a livello ufficiale. A Tampere si è presa in considerazione la possibilità di suddividere anche competenze operative. Continuiamo a chiedere una revisione dell' accordo, al fine di introdurre migliori possibilità di controllo a livello parlamentare e giudiziario. L' accordo è passibile di critiche anche riguardo ad EURODAC. Il Parlamento ha modificato il testo dell' accordo. Occorrono garanzie che il Consiglio si attenga alla procedura del Parlamento. Rispetto agli altri temi non è stata prevista finora alcuna iniziativa. Al momento continuiamo ad aspettare. L' Europa come spazio di libertà, sicurezza e giustizia è ancora una regione senza una normativa chiara in molti settori. Di questo siamo responsabili di fronte ai cittadini europei. Dopo aver ascoltato gli interventi dei Ministri degli interni e della giustizia sono ottimista. Mi aspetto che nei prossimi sei mesi otterremo risultati concreti.  Signor Presidente, signor Commissario, onorevoli colleghi, credo che l'interrogazione orale della onorevole Terrón i Cusí presenti il vantaggio di affrontare brutalmente il problema, perché a sei mesi dalla formazione del nuovo Parlamento dobbiamo essere capaci di inviare un messaggio politico forte ai cittadini europei. Credo che la Presidenza portoghese vi possa contribuire in maniera positiva. Noi tutti conosciamo oggi le enormi aspettative dei nostri concittadini in materia di libertà, sicurezza e giustizia, in particolare quella sociale. Tuttavia, il loro disinteresse, il loro allontanamento, talvolta il loro stesso disgusto per la cosa pubblica ci induce ad adottare misure concrete di fronte alle loro difficoltà. E' la conditio sine qua non per riconciliarli con la politica. Per far sì che l'Europa diventi il simbolo della pace e della fraternità, occorre una politica audace e generosa, per venire in aiuto ai più poveri. Si deve porre in essere un vero e proprio piano di lotta contro la disoccupazione, perché questo è il terreno su cui prosperano il razzismo, la xenofobia, il nazionalismo ed i movimenti di estrema destra razzisti. Fra i più poveri, ed è importante che intervenga su questo punto, sono compresi gli immigrati ed i profughi. Le condizioni di detenzione quasi sistematiche, la criminalizzazione dei richiedenti asilo non sono più accettabili. Chiunque chieda asilo deve godere del diritto ad un'audizione equa e ad un ricorso sospensivo. La settimana scorsa ho assistito, un po' per caso, all'aeroporto di Roissy, ad una scena di violenza inaudita in cui due giovani donne, sicuramente clandestine, venivano ricondotte a Conakry. Venivano trattate come i peggiori criminali. Erano nude, trascinate a terra per i capelli, circondate da un'orda di membri della CRS. La Presidenza portoghese deve porre fine a questo genere di pratiche barbare. Il nostro ruolo è invece quello di accompagnare, rassicurare, aiutare coloro che fuggono le dittature. La Commissione aveva proposto la creazione di un fondo europeo per i rifugiati. Il Parlamento era decisamente favorevole. Invece di tergiversare sulla dotazione finanziaria accordata al fondo in questione, credo che possiate prendere la decisione di istituirlo. La Presidenza ed il Consiglio possono concretizzare ciò che è stato respinto in maniera incomprensibile a Tampere, anche se Tampere ha costituito un fondamento importante. Allo stesso modo, non possiamo limitarci a constatare l'ascesa di correnti xenofobe in Europa, la banalizzazione delle discriminazioni, senza adottare misure di vasta portata. E' indispensabile armonizzare le legislazioni contro il razzismo. Che senso contate di dare all'articolo del Trattato? Che cosa intendete fare per promuovere la parità di trattamento in materia di salari fra uomini e donne? Come pensate di operare per sradicare l'omofobia, il razzismo ed il sessismo? Si deve prendere ciò che di meglio viene fatto in ciascun paese dell'Unione. Dato che sei paesi europei accordano il diritto di voto, la Presidenza può permettersi di estendere tale diritto di voto e di eleggibilità alle elezioni municipali ed europee a tutti i cittadini extracomunitari residenti da oltre cinque anni sul territorio europeo. La regolarizzazione dei clandestini in alcuni paesi, fra cui il suo, deve allo stesso modo diventare un esempio per gli altri, perché i clandestini costituiscono oggi una massa di persone deboli nelle mani dei mercanti di illusioni ed una manodopera di cui si può disporre a piacimento e soggetta ad uno sfruttamento economico che fa di loro gli schiavi dei tempi moderni. Più in generale, l'attuale Presidenza deve iniziare a promuovere un cambiamento dei comportamenti e dei rapporti dei nostri concittadini con le minoranze e gli immigrati. L'immigrazione è troppo spesso sinonimo di insicurezza e di violenza e oggetto di risposte puramente repressive. Come pensate di far comprendere ai nostri concittadini che oggi come sempre l'immigrazione è una fonte di ricchezza sociale e culturale, il cui ruolo è e resterà indispensabile nel contesto demografico in cui ci troviamo? Quale azione intendete condurre per valorizzare il posto che gli immigrati occupano nella società e garantire un'autentica protezione ai richiedenti asilo? 