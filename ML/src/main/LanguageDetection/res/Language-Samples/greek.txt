Επαvάληψη της συvσδoυ Κηρύσσω την επανάληψη της συνόδου του Ευρωπαϊκού Κοινοβουλίου η οποία είχε διακοπεί την Παρασκευή Δεκεμβρίου και σας απευθύνω ξανά τις θερμές ευχές μου, ελπίζοντας να περάσατε καλά στις διακοπές. Όπως μπορέσατε να διαπιστώσετε, ο περίφημος "ιός του έτους " δεν εμφανίσθηκε. Αντιθέτως, οι πολίτες ορισμένων χωρών μας υπήρξαν θύματα φυσικών καταστροφών, οι οποίες ήταν όντως φοβερές. Επιθυμείτε μία συζήτηση επί του θέματος τις επόμενες ημέρες, κατά τη διάρκεια της τρέχουσας περιόδου συνόδου. Επί του παρόντος θα ήθελα, όπως μου ζήτησαν ορισμένοι συνάδελφοι, να τηρήσουμε ενός λεπτού σιγή για όλα τα θύματα, κυρίως για τα θύματα των καταιγίδων, στις διάφορες πληγείσες χώρες της Ευρωπαϊκής Ένωσης. Σας καλώ να σηκωθείτε για αυτή την ενός λεπτού σιγή.  Kυρία Πρόεδρε, επί ενός θέματος διαδικασίας. Θα έχετε ενημερωθεί από τον τύπο και την τηλεόραση ότι συνέβησαν ορισμένες εκρήξεις βομβών και φόνοι στη Σρι Λάνκα. Ένας από τους ανθρώπους που δολοφονήθηκαν πολύ πρόσφατα στη Σρι Λάνκα ήταν ο κ. Kumar Ponnambalam, ο οποίος είχε επισκεφθεί το Ευρωπαϊκό Κοινοβούλιο μόλις πριν λίγους μήνες. Θα το θεωρούσατε σωστό, κυρία Πρόεδρε, να γράψετε μία επιστολή στην Πρόεδρο της Σρι Λάνκα, όπου θα εκφράζετε τη λύπη του Κοινοβουλίου για τον θάνατό του και τους άλλους βίαιους θανάτους στη Σρι Λάνκα και θα την παρακινείτε να πράξει οτιδήποτε είναι δυνατό, από την πλευρά της, για να αναζητήσει μια ειρηνική διευθέτηση σε μια πολύ δύσκολη κατάσταση;  Ναι, κύριε Evans, θεωρώ ότι μία πρωτοβουλία με την έννοια που μόλις προτείνατε θα ήταν απολύτως ενδεδειγμένη. Εάν το Σώμα συμφωνεί θα πράξω όπως πρότεινε ο κ. Evans.  Κυρία Πρόεδρε, επί ενός θέματος διαδικασίας. Θα ήθελα τη συμβουλή σας για το άρθρο περί του μη παραδεκτού. Το ερώτημά μου αφορά κάτι που θα τεθεί προς συζήτηση την Πέμπτη, το οποίο θα θέσω τότε ξανά. Η έκθεση Cunha, σχετικά με τα πολυετή προγράμματα προσανατολισμού, θα τεθεί ενώπιον του Κοινοβουλίου την Πέμπτη και περιέχει μία πρόταση στην παράγραφο , ότι πρέπει να θεσπισθούν κυρώσεις με τη μορφή ποσοστώσεων για τις χώρες που αποτυγχάνουν να επιτύχουν ετησίως τους στόχους μείωσης των στόλων τους. Αναφέρει ότι αυτό πρέπει να πραγματοποιηθεί παρά την αρχή της σχετικής σταθερότητας. Θεωρώ ότι η αρχή της σχετικής σταθερότητας συνιστά θεμελιώδη νομική αρχή της κοινής αλιευτικής πολιτικής και μια πρόταση ανατροπής της θα ήταν νομικά απαράδεκτη. Θέλω να μάθω εάν μπορεί κανείς να θέσει μία ένσταση τέτοιου είδους σε ένα έγγραφο που είναι απλώς έκθεση, και όχι πρόταση νομοθετικού περιεχομένου, και εάν έχω την αρμοδιότητα να το πράξω αυτό την Πέμπτη.  Ακριβώς εκείνη τη στιγμή θα μπορέσετε πράγματι, εάν το επιθυμείτε, να θέσετε αυτό το ερώτημα, δηλαδή την Πέμπτη πριν την έναρξη της παρουσίασης της έκθεσης.  Κυρία Πρόεδρε, ταυτόχρονα με την πρώτη περίοδο συνόδου του Ευρωπαϊκού Κοινοβουλίου αυτού του έτους, στις Ηνωμένες Πολιτείες και συγκεκριμένα στο Τέξας, ορίστηκε η ημερομηνία, για την επόμενη Πέμπτη δυστυχώς, της εκτέλεσης ενός θανατοποινίτη, ενός νέου ετών με το όνομα Hicks. Κατόπιν πρωτοβουλίας ενός γάλλου βουλευτή, του κ. Zimeray, έχει ήδη κατατεθεί αίτηση πολλών συνυπογραφόντων, συμπεριλαμβανομένου του ομιλούντος, σας ζητώ ωστόσο, στο πνεύμα της κατεύθυνσης που χάραξαν το Ευρωπαϊκό Κοινοβούλιο και ολόκληρη η Ευρωπαϊκή Κοινότητα, να παρέμβετε, με το κύρος του αξιώματός σας και του θεσμικού οργάνου που εκπροσωπείτε, προς τον Πρόεδρο και τον Κυβερνήτη του Τέξας Bush, που έχει την εξουσία να αναστείλει τη θανατική καταδίκη και να απονείμει χάρη στον κατάδικο. Η στάση αυτή είναι συνεπής με τις αρχές που πάντα προσπίζαμε.  Ευχαριστώ κύριε Segni, θα το πράξω πολύ ευχαρίστως. Πράγματι, ευθυγραμμίζεται απολύτως με τις θέσεις που ανέκαθεν υιοθετούσε το Κοινοβούλιό μας.  Κυρία Πρόεδρε, θα ήθελα να επιστήσω την προσοχή σας σε μία περίπτωση με την οποία έχει ασχοληθεί επανειλημμένα αυτό το Κοινοβούλιο. Εννοώ την περίπτωση του Alexander Nikitin. Όλοι εδώ χαιρόμαστε που τον αθώωσε το δικαστήριο, καθιστώντας σαφές ότι η πρόσβαση σε πληροφορίες που αφορούν το περιβάλλον αποτελεί συνταγματικό δικαίωμα και στη Ρωσία. Τώρα όμως μαθαίνουμε πως ο Alexander Nikitin πρόκειται να κατηγορηθεί εκ νέου, αφού θα ασκήσει έφεση η εισαγγελία. Γνωρίζουμε, και το έχουμε διαπιστώσει σε πάρα πολλά, όντως, ψηφίσματα - ειδικά κατά τη διάρκεια της τελευταίας περιόδου συνόδου του προηγούμενου έτους - ότι αυτό δεν αποτελεί νομική μόνον υπόθεση αλλά και ότι είναι λάθος να κατηγορείται ο Alexander Nikitin για εγκληματική δράση και προδοσία, επειδή εμείς επωφελούμεθα ως θιγόμενοι από τα πορίσματά του. Τα εν λόγω πορίσματα συνιστούν τη βάση των ευρωπαϊκών προγραμμάτων για την προστασία της Θάλασσας του Μπάρεντ, και για τον λόγο αυτό σας παρακαλώ να μελετήσετε ένα σχέδιο επιστολής που θα σας περιγράψει τα σημαντικότερα γεγονότα και να καταστήσετε σαφή τη θέση αυτή στη Ρωσία στο πνεύμα των αποφάσεων του Κοινοβουλίου  Βεβαίως, κυρία Schroedter, θα εξετάσω πολύ ευχαρίστως τα σχετικά με το συγκεκριμένο ζήτημα γεγονότα μόλις λάβω την επιστολή σας.  Κυρία Πρόεδρε, θα ήθελα καταρχάς να σας συγχαρώ που κρατήσατε το λόγο σας, γιατί διαπιστώνω όντως σε αυτήν την πρώτη περίοδο συνόδου του καινούργιου χρόνου ότι ο αριθμός των τηλεοπτικών σταθμών που πιάνουμε στο Σώμα αυξήθηκε δραματικά. Όμως, κυρία Πρόεδρε, δεν έγινε αυτό που ζήτησα. Γιατί τώρα πιάνουμε δύο φινλανδικούς σταθμούς και έναν πορτογαλικό αλλά κανέναν ολλανδικό, ενώ αυτό σας είχα ζητήσει, επειδή και εμείς οι Ολλανδοί θέλουμε να παρακολουθούμε τα νέα κάθε μήνα κάθε φορά που μας στέλνουν εξορία εδώ. Θα ήθελα λοιπόν να σας παρακαλέσω για άλλη μία φορά να φροντίσετε, ώστε να μπορούμε να πιάνουμε και έναν ολλανδικό σταθμό.  Κυρία Plooij-van Gorsel, μπορώ να σας πω ότι αυτό το ζήτημα βρίσκεται στην ημερήσια διάταξη της συνεδρίασης των Κοσμητόρων που θα διεξαχθεί την Τετάρτη. Ελπίζω ότι θα εξετασθεί με θετικό πνεύμα.  Κυρία Πρόεδρε, μπορείτε να μου πείτε γιατί αυτό το Κοινοβούλιο δεν εφαρμόζει τη νομοθεσία περί υγιεινής και ασφάλειας την οποία στην πραγματικότητα ψηφίζει; Γιατί δεν έχει πραγματοποιηθεί έλεγχος της ποιότητας του αέρα στο συγκεκριμένο κτίριο από τότε που εκλεγήκαμε; Γιατί δεν έχει πραγματοποιηθεί καμία συνέλευση της Επιτροπής Υγείας και Ασφάλειας από το ; Γιατί δεν έχει πραγματοποιηθεί καμία άσκηση πυρκαγιάς, ούτε στα κτίρια του Κοινοβουλίου στις Βρυξέλλες ούτε στα κτίρια του Κοινοβουλίου στο Στρασβούργο; Γιατί δεν υπάρχουν οδηγίες για περίπτωση πυρκαγιάς; Γιατί οι σκάλες δεν βελτιώθηκαν από τότε που έπαθα το ατύχημά μου; Γιατί δεν επιβάλλεται η τήρηση των χώρων μη καπνιστών; Φαίνεται εντελώς επαίσχυντο να ψηφίζουμε νομοθεσία και να μην την εφαρμόζουμε εμείς οι ίδιοι.  Κυρία Lynne, έχετε απόλυτο δίκιο και θα εξακριβώσω εάν όντως όλα αυτά δεν έχουν γίνει. Θα θέσω επίσης το πρόβλημα στο Σώμα των Κοσμητόρων και είμαι βέβαιη ότι οι Κοσμήτορές μας θα επιδείξουν ζήλο και θα ενεργήσουν έτσι, ώστε να σεβόμαστε τους κανονισμούς που στην πραγματικότητα ψηφίζουμε εμείς.  Κυρία Πρόεδρε, η κ. Dνez Gonzαlez και εγώ ο ίδιος είχαμε υποβάλει κάποιες ερωτήσεις σχετικά με συγκεκριμένες απόψεις της Αντιπροέδρου κ. de Palacio, οι οποίες παρουσιάστηκαν σε ισπανική εφημερίδα. Οι αρμόδιες υπηρεσίες δεν τις έχουν συμπεριλάβει στην ημερήσια διάταξη, επειδή θεώρησαν ότι έχουν ήδη δοθεί απαντήσεις σε προηγούμενη σύνοδο. Σας παρακαλώ να επανεξεταστεί η απόφαση αυτή, γιατί αυτό δεν αληθεύει. Οι ερωτήσεις στις οποίες δόθηκε απάντηση παλαιότερα αναφέρονταν στην παρέμβαση της κ. Palacio σε συγκεκριμένη υπόθεση και όχι στις εν λόγω δηλώσεις, οι οποίες δημοσιεύτηκαν στην εφημερίδα ABC στις του περασμένου Νοεμβρίου.  Αγαπητέ συνάδελφε, θα τα εξακριβώσουμε όλα αυτά. Σας ομολογώ ότι, επί του παρόντος, τα πράγματα μου φαίνονται κάπως συγκεχυμένα. Συνεπώς, θα επανεξετάσουμε το θέμα πολύ σοβαρά, ούτως ώστε όλα να διευθετηθούν πλήρως.  Κυρία Πρόεδρε, θα ήθελα να μάθω εάν θα υπάρξει ένα σαφές μήνυμα από το Κοινοβούλιο αυτή την εβδομάδα για τη δυσαρέσκειά μας, αναφορικά με τη σημερινή απόφαση να μην ανανεωθεί το εμπάργκο όπλων για την Ινδονησία, δεδομένου ότι η συντριπτική πλειοψηφία αυτού του Κοινοβουλίου είχε επιδοκιμάσει το εμπάργκο όπλων για την Ινδονησία στο παρελθόν. Η σημερινή απόφαση για τη μη ανανέωση του εμπάργκο είναι εξαιρετικά επικίνδυνη, λαμβανομένης υπόψη της κατάστασης εκεί. Το Κοινοβούλιο λοιπόν οφείλει να στείλει ένα μήνυμα, εφόσον αυτή είναι η επιθυμία της συντριπτικής πλειοψηφίας. Είναι ανευθυνότητα εκ μέρους των κρατών μελών της ΕΕ η άρνηση ανανέωσης του εμπάργκο. Όπως λέγεται, η κατάσταση εκεί είναι λίαν ασταθής. Στην πραγματικότητα, υπάρχει ο κίνδυνος στρατιωτικού πραξικοπήματος στο μέλλον. Δεν γνωρίζουμε τι θα συμβεί. Γιατί λοιπόν πρέπει να αποκομίσουν κέρδος οι παραγωγοί όπλων της ΕΕ εις βάρος αθώων ανθρώπων;  Εν πάση περιπτώσει, αυτό το ζήτημα δεν υπάρχει επί του παρόντος μεταξύ των αιτήσεων κατεπείγοντος για την ερχόμενη Πέμπτη.  Διάταξη τωv εργασιώv Η ημερήσια διάταξη προβλέπει την εξέταση του τελικού σχεδίου της ημερήσιας διάταξης έτσι όπως καταρτίστηκε από τη Διάσκεψη των Προέδρων, την Πέμπτη Ιανουαρίου, συμφώνως προς το άρθρο του Κανονισμού. Σε ό,τι αφορά τη Δευτέρα και την Τρίτη δεν έχουν υποβληθεί τροποποιήσεις. Τετάρτη: Η Ομάδα του Κόμματος των Ευρωπαίων Σοσιαλιστών ζητά να συμπεριληφθεί μία δήλωση της Επιτροπής για τους στρατηγικούς στόχους της την επόμενη πενταετία, καθώς και για τη διοικητική μεταρρύθμιση της Επιτροπής. Θα ήθελα ο κ. Barσn Crespo, συντάκτης της αιτήσεως, να παρέμβει για να την αιτιολογήσει, εάν βεβαίως το επιθυμεί. Στη συνέχεια θα πράξουμε όπως συνήθως: θα ακούσουμε έναν αγορητή υπέρ και έναν αγορητή κατά.  Κυρία Πρόεδρε, η παρουσίαση του πολιτικού προγράμματος της Επιτροπής Prodi για ολόκληρη την κοινοβουλευτική περίοδο υπήρξε αρχικά πρόταση της Ομάδας του Κόμματος των Ευρωπαίων Σοσιαλιστών, η οποία κατάφερε να αποσπάσει την ομοφωνία της Διάσκεψης των Προέδρων τον Σεπτέμβριο, καθώς και τη ρητή έγκριση του Προέδρου κ. Prodi, ο οποίος επανέλαβε τη δέσμευσή του στον λόγο που εκφώνησε κατά την τελετή ανάληψης των καθηκόντων του. Αυτή η δέσμευση είναι σημαντική, στο βαθμό που η Επιτροπή είναι ένας οργανισμός που κατέχει το μονοπώλιο στη λήψη πρωτοβουλιών σύμφωνα με τις Συνθήκες και, επομένως, διαμορφώνει κατά βάση τη φύση της πολιτικής και νομοθετικής δραστηριότητας αυτού του Κοινοβουλίου για τα επόμενα πέντε έτη. Υπενθυμίζω επίσης, κυρία Πρόεδρε, ότι αυτό το Κοινοβούλιο έδωσε σε δύο περιπτώσεις, στη διάρκεια της προηγούμενης κοινοβουλευτικής περιόδου, ψήφο εμπιστοσύνης στον Πρόεδρο Prodi. Στην τρέχουσα κοινοβουλευτική περίοδο, του έδωσε εκ νέου ψήφο εμπιστοσύνης τον Ιούλιο και κατόπιν, όταν η νέα Επιτροπή είχε αναλάβει τα καθήκοντά της, έδωσε ξανά ψήφο εμπιστοσύνης σε όλη την Επιτροπή τον Σεπτέμβριο. Επομένως, υπήρχε ήδη αρκετός χρόνος ώστε η Επιτροπή να εκπονήσει το πρόγραμμά της και εμείς να μπορέσουμε να το μάθουμε και να μπορέσουμε να το εξηγήσουμε στους πολίτες. Σε αυτό το πλαίσιο, υπενθυμίζω το ψήφισμα της ης Σεπτεμβρίου, στο οποίο προτεινόταν η υποβολή της πρότασης στο συντομότερο δυνατό χρονικό διάστημα. Τα γεγονότα που συνέβησαν την περασμένη εβδομάδα - τα οποία προκλήθηκαν εκτός του πλαισίου της Διάσκεψης των Προέδρων, ενώ η τελευταία χρησιμοποιήθηκε μόνο για την επιβεβαίωση και την επικύρωση αποφάσεων που είχαν ληφθεί εκτός αυτής - θέτουν ένα δίλημμα: είτε η Επιτροπή δεν είναι σε θέση να παρουσιάσει το πρόγραμμα αυτό· · είτε το Κοινοβούλιο δεν είναι σε θέση να εξετάσει το πρόγραμμα αυτό, όπως φαίνεται ότι ισχυρίζονται μερικοί. Κατά τη γνώμη μου, αυτό το δεύτερο ενδεχόμενο θα σήμαινε ότι παραιτούμεθα από τις αρμοδιότητές μας ως Κοινοβούλιο και ότι, επιπλέον, εισαγάγουμε μια πρωτότυπη άποψη, μια άγνωστη μέθοδο που συνίσταται στη γραπτή πληροφόρηση των πολιτικών ομάδων σχετικά με τις προγραμματικές δηλώσεις της Επιτροπής μία εβδομάδα πριν - και όχι την προηγούμενη μέρα, όπως είχε συμφωνηθεί - λαμβάνοντας υπόψη ότι το νομοθετικό πρόγραμμα θα συζητηθεί τον Φεβρουάριο, κατά τέτοιον τρόπο ώστε θα μπορούσαμε να παρακάμψουμε τη συζήτηση, επειδή την επόμενη μέρα θα είχε γνωστοποιηθεί σε όλους τους πολίτες από τον Τύπο και το Internet και το Κοινοβούλιο δεν θα είχε πια λόγο να ασχοληθεί με το ζήτημα. Καθώς η Ομάδα μου πιστεύει ότι σκοπός της σύστασης ενός Κοινοβουλίου είναι να ακούει, να διαβουλεύεται και να στοχάζεται, νομίζουμε ότι δεν υπάρχει κανένας λόγος που να δικαιολογεί αυτή την αναβολή και πιστεύουμε ότι αν η Επιτροπή είναι σε θέση να το κάνει, η στιγμή είναι κατάλληλη, για να μπορέσουμε να επαναφέρουμε την αρχική συμφωνία μεταξύ του Κοινοβουλίου και της Επιτροπής και να συνεχίσουμε το έργο μας με υπευθυνότητα απέναντι στους συμπολίτες μας. Επομένως, η πρόταση που υποβάλει η Ομάδα του Κόμματος των Ευρωπαίων Σοσιαλιστών και που εσείς αναφέρατε, είναι να παρουσιαστεί την Τετάρτη το πρόγραμμα της κοινοβουλευτικής περιόδου της Επιτροπής του κ. Prodi, συμπεριλαμβανομένου στο πρόγραμμα αυτό του σχεδίου της διοικητικής μεταρρύθμισης διότι, διαφορετικά, είναι πιθανό να έρθουμε αντιμέτωποι με μια παράδοξη κατάσταση: με τη δικαιολογία ότι δεν υπάρχει έγγραφο, από τη μια πλευρά ο Πρόεδρος της Επιτροπής στερείται του δικαιώματος να μιλήσει ενώπιον του Κοινοβουλίου και από την άλλη απορρίπτεται η διεξαγωγή μιας συζήτησης σχετικά με τη μεταρρύθμιση, χωρίς να γνωρίζει από πριν το Κοινοβούλιο αυτό τα κείμενα στα οποία θα βασίζεται αυτή η συζήτηση. Επομένως, σας παρακαλώ, κυρία Πρόεδρε, να ζητήσετε από την Επιτροπή να εκφράσει την άποψή της αυτή τη στιγμή και στη συνέχεια να προχωρήσουμε στην ψηφοφορία.  Κυρία Πρόεδρε, αγαπητοί συνάδελφοι, ομολογουμένως εκπλήσσομαι κάπως με τη συμπεριφορά του συναδέλφου Barσn Crespo, ο οποίος ζητεί τώρα να τεθεί στην ημερήσια διάταξη της Τετάρτης το εν λόγω θέμα της ημερήσιας διάταξης. Κύριε συνάδελφε Barσn Crespo, δεν μπορέσατε να παρευρεθείτε στη Διάσκεψη των Προέδρων την περασμένη Πέμπτη. Δεν το κατακρίνω αυτό, διότι συμβαίνει συχνά να στέλνουμε εκπροσώπους μας. Εκεί σας εκπροσώπησε ο συνάδελφος Hδnsch. Στη Διάσκεψη των Προέδρων πραγματοποιήσαμε μια διεξοδική συζήτηση. Η Ομάδα σας ήταν η μόνη που υποστήριξε αυτό που αναφέρετε τώρα εσείς. Στη συνέχεια διενεργήσαμε ψηφοφορία. Κάθε πρόεδρος διαθέτει, ως γνωστόν, τόσες ψήφους, όσα είναι και τα μέλη της Ομάδας. Διενεργήθηκε ψηφοφορία επ' αυτού, το αποτέλεσμα της οποίας είχε ως εξής απ' ό,τι θυμάμαι: ψήφοι εναντίον ψήφων με μερικές ολιγάριθμες αποχές. Δηλαδή, όλες οι Ομάδες, με την εξαίρεση των μη εγγεγραμμένων - οι οποίοι όμως δεν αποτελούν βέβαια Ομάδα - συμφώνησαν μεταξύ τους, και μόνον η δική σας Ομάδα ήταν της γνώμης πως πρέπει να προχωρήσουμε με τον τρόπο που εσείς προτείνατε εδώ. Όλοι οι άλλοι είχαν διαφορετική γνώμη. Αυτή ήταν η απόφαση. Τώρα θα ήθελα να πω κάτι επί του ιδίου του θέματος. Εμπιστευόμαστε την Επιτροπή, τον Romano Prodi, και η συντριπτική πλειοψηφία της Ομάδας μας εξέφρασε την εμπιστοσύνη της στον Romano Prodi και την Επιτροπή έπειτα από μια δύσκολη διαδικασία, όπως γνωρίζουν όλοι. Είμαστε όμως και της γνώμης πως πρέπει να διεξαγάγουμε μια συζήτηση για την εν λόγω στρατηγική της Επιτροπής στο πλαίσιο μιας κανονικής διαδικασίας, όχι μόνον βάσει μιας προφορικής δήλωσης εδώ στο Ευρωπαϊκό Κοινοβούλιο, αλλά και βάσει ενός εγγράφου που θα έχει ψηφισθεί στην Επιτροπή και που θα περιγράφει το πενταετές αυτό πρόγραμμα. Παρόμοιο έγγραφο δεν υφίσταται! Η Επιτροπή θα καταθέσει το πρόγραμμα για το έτος τον Φεβρουάριο. Εμείς είπαμε, εντάξει, εάν η Επιτροπή δεν επιθυμεί να εκπονήσει το πρόγραμμα ήδη εντός του Ιανουαρίου, τότε θα κάνουμε τη συζήτηση εντός του Φεβρουαρίου. Το εγκρίναμε αυτό, διότι βασικά δεν επιθυμούμε διένεξη με την Επιτροπή, αλλά είμαστε της γνώμης πως η Επιτροπή και το Κοινοβούλιο πρέπει να συμπορεύονται όποτε αυτό είναι εφικτό. Όμως εμείς ως Κοινοβούλιο είμαστε και ο ελεγκτής της Επιτροπής. Και δεν είναι απαραίτητο η γνώμη μας να ταυτίζεται με οτιδήποτε προέρχεται από την Επιτροπή. Θα ήθελα να είμαστε σε θέση να προετοιμαστούμε καλά στις Ομάδες για μια συζήτηση σχετικά με το πενταετές πρόγραμμα. Δεν μπορεί κανείς να προετοιμαστεί, όταν ακούει εδώ μια δήλωση χωρίς να γνωρίζει καθόλου ποιο είναι το περιεχόμενο μιας τέτοιας δήλωσης. Για τον λόγο αυτό κάνουμε τη σύσταση - και έχω την εντύπωση πως και η Επιτροπή είναι ανοιχτή προς αυτή τη σκέψη - να διεξάγουμε εντός του Φεβρουαρίου τη συζήτηση επί του μακροπρόθεσμου προγράμματος της Επιτροπής έως το έτος - ελπίζω πως και η Επιτροπή θα συμφωνήσει μέχρι τότε όσον αφορά κάποιο πρόγραμμα που θα μας προτείνει - και να διεξαγάγουμε ταυτόχρονα τον Φεβρουάριο και τη συζήτηση σχετικά με τον προγραμματισμό του νομοθετικού έργου της Επιτροπής για το έτος Επομένως, υπάρχει και μια λογική αντικειμενική συνοχή που μας συνιστά να διεξαγάγουμε από κοινού τη συζήτηση και για τα δύο προγράμματα. Για τον λόγο αυτό, η Ομάδα μου απορρίπτει κατηγορηματικά την πρόταση της Ομάδας του Κόμματος των Ευρωπαίων Σοσιαλιστών!  Κυρία Πρόεδρε, θέλω να καταστήσω απολύτως σαφές ότι, καταρχάς, η Επιτροπή σέβεται στο μέγιστο βαθμό τις αποφάσεις του Κοινοβουλίου και, μεταξύ αυτών, την απόφαση να καθορίζει την ημερήσια διάταξή του. Επομένως, εμείς σεβόμαστε την απόφαση που μπορεί να λάβει το Κοινοβούλιο ως προς αυτό. Όμως, θέλω επίσης να καταστήσω απολύτως σαφές ότι, ο Πρόεδρος Prodi δεσμεύτηκε έναντι του Κοινοβουλίου να ενσωματώσει μια νέα συζήτηση, όπως υπενθύμισε ο κ. Barσn, η οποία θα προστεθεί στην ετήσια συζήτηση σχετικά με το νομοθετικό πρόγραμμα της Επιτροπής, σχετικά με τις σημαντικές γραμμές δράσης για την επόμενη πενταετία, δηλαδή, για την τρέχουσα κοινοβουλευτική περίοδο. Θέλω να αναφέρω, κυρία Πρόεδρε, ότι αυτή η συζήτηση δεν ταυτιζόταν, στη συμφωνία η οποία επιτεύχθηκε το Σεπτέμβριο, με την ετήσια παρουσίαση του νομοθετικού προγράμματος της Επιτροπής. Και θέλω να πω, κυρία Πρόεδρε, ότι, εκ μέρους της Επιτροπής, είμαστε έτοιμοι και διατεθειμένοι να πραγματοποιήσουμε τη συζήτηση αυτή την κατάλληλη στιγμή, ότι ήμασταν έτοιμοι να αναπτύξουμε τη συζήτηση αυτήν την εβδομάδα, όπως είχε συμφωνηθεί αρχικά, ξεκινώντας από τη βάση ότι θα παρουσιαζόταν την προηγούμενη μέρα σε έναν λόγο προς τις κοινοβουλευτικές ομάδες. Επομένως, κυρία Πρόεδρε, θέλω να επαναλάβω ότι, από τη δική μας πλευρά, έχουμε συζητήσει το πρόγραμμα δράσης για τα επόμενα πέντε χρόνια και είμαστε έτοιμοι ώστε, όταν το αποφασίσει το Κοινοβούλιο, - ακόμα και αυτήν την εβδομάδα, αν αυτή είναι η απόφαση - να παρουσιάσουμε το πρόγραμμα για τα πέντε επόμενα έτη και, τον επόμενο μήνα, το πρόγραμμα για το έτος , αυτό δηλαδή ακριβώς που είχε συμφωνηθεί.  Προτείνω να ψηφίσουμε επί της αιτήσεως της Ομάδας του Κόμματος των Ευρωπαίων Σοσιαλιστών για την επανεγγραφή της δήλωσης της Επιτροπής σχετικά με τους στρατηγικούς στόχους της. Υπάρχει κάποιος συνάδελφος για να λάβει τον λόγο εξ ονόματος της συγκεκριμένης Ομάδας και να αιτιολογήσει αυτή την αίτηση;  Κυρία Πρόεδρε, επειδή ακούω κάποια γέλια από την πλευρά των Σοσιαλιστών, είναι καλό να γνωρίζετε πως μου αναφέρθηκε το γεγονός ότι και στην Ομάδα του Κόμματος των Ευρωπαίων Σοσιαλιστών υπάρχουν ευρείς κύκλοι που θα επιθυμούσαν πολύ την απόσυρση από την ημερήσια διάταξη του εν λόγω θέματος, επειδή κατά την ψηφοφορία στη Διάσκεψη των Προέδρων δεν είχε κατατεθεί η ψήφος της ομάδας εργασίας των αρμόδιων συναδέλφων της Ομάδας του Κόμματος των Ευρωπαίων Σοσιαλιστών. Δεν γνωρίζω εάν είναι σωστή αυτή η πληροφορία, εμείς όμως ως Ομάδα του Ευρωπαϊκού Λαϊκού Κόμματος και των Ευρωπαίων Δημοκρατών θα είμαστε σίγουρα ευγνώμονες εάν αποσυρόταν το θέμα αυτό, επειδή το Κοινοβούλιο έχει ήδη ασχοληθεί, ως γνωστόν, πολλές φορές με το εν λόγω ζήτημα. Υπάρχουν μάλιστα και αποφάσεις κατά της επιβολής ενός παρόμοιου φόρου. Για τον λόγο αυτό, η Ομάδα μου ζητεί να αποσυρθεί το θέμα αυτό από την ημερήσια διάταξη.  Σας ευχαριστώ, κύριε Poettering. Θα ακούσουμε τώρα τον κ. Wurtz, ο οποίος αντιτίθεται στη συγκεκριμένη αίτηση.  Κυρία Πρόεδρε, θα ήθελα καταρχάς να υπογραμμίσω την έλλειψη λογικής του κ. Poettering. Αυτή τη στιγμή, μόλις έκανε μάθημα ηθικής στην Ομάδα του Κόμματος των Ευρωπαίων Σοσιαλιστών, διότι αναίρεσε μία απόφαση που έλαβε με ιδιαίτερα ξεκάθαρο τρόπο η Διάσκεψη των Προέδρων. Ωστόσο, και αυτός πράττει το ίδιο πράγμα. Συζητήσαμε και είμασταν ομόφωνοι εκτός από την Ομάδα του Ευρωπαϊκού Λαϊκού Κόμματος και την Ομάδα των Φιλελευθέρων, και είχα μάλιστα επισημάνει, θα το θυμάστε αγαπητοί συνάδελφοι, πρόεδροι των Ομάδων, ότι το ζήτημα δεν είναι εάν είστε υπέρ ή κατά του φόρου Tobin, αλλά εάν τολμάτε να ακούσετε τι σκέπτονται επί του προκειμένου η Επιτροπή και το Συμβούλιο. Δεν ζητάμε πολλά. Συνεπώς, επαναλαμβάνω την πρόταση να διατηρηθεί η εν λόγω προφορική ερώτηση προς την Επιτροπή και το Συμβούλιο, για να μάθουμε άπαξ δια παντός τη θέση των εν λόγω δύο αρχών σε σχέση με την προκειμένη πρόταση, η οποία είναι σχετικά μετριοπαθής, αλλά που θα έστελνε, ωστόσο, ένα σημαντικό μήνυμα στην κοινή γνώμη, ιδιαίτερα μετά την ταραχή που προκάλεσε η αποτυχία της Διάσκεψης του Seattle.  Θα ψηφίσουμε επί της αιτήσεως της Ομάδας του Ευρωπαϊκού Λαϊκού Κόμματος και των Ευρωπαίων Δημοκρατών για την απόσυρση από την ημερήσια διάταξη της προφορικής ερώτησης αναφορικά με τον φόρο επί του κεφαλαίου.  Κυρία Πρόεδρε, θα ήθελα να ευχαριστήσω τον κ. Poettering για τη δημοσιότητα που έδωσε μόλις τώρα σε αυτή τη συζήτηση. Ευχαριστώ.  Κυρία Πρόεδρε, υπολογίστηκε η ψήφος μου, την οποία δεν μπόρεσα να δώσω με τα ηλεκτρονικά μέσα, επειδή δεν έχω την κάρτα; Η ψήφος μου ήταν "υπέρ";.  Πράγματι, εάν προσθέσουμε τους δύο συναδέλφους που εξέφρασαν τη θέση τους, έχουμε ως αποτέλεσμα·  Κυρία Πρόεδρε, η Προεδρία ανακοίνωσε το αποτέλεσμα της ψηφοφορίας. Δεν υπάρχουν τροποποιήσεις.  Αγαπητοί συνάδελφοι, ακόμη μία φορά, πρέπει καθένας να έχει όντως την κάρτα του τη Δευτέρα. Βλέπουμε ότι εδώ έχουμε πρόβλημα. Υπό αυτές τις συνθήκες οφείλω να λάβω μία απόφαση. Και εγώ επίσης έχω ξεχάσει την κάρτα μου και θα ψήφιζα κατά της πρότασης. Θεωρώ συνεπώς ότι η προφορική ερώτηση παραμένει στην ημερήσια διάταξη. Προχωρούμε στις υπόλοιπες τροποποιήσεις της ημερήσιας διάταξης.  Κυρία Πρόεδρε, στην προηγούμενη ψηφοφορία - και θα εμμείνω στην απόφασή σας σε αυτό το θέμα - αναφορικά με το στρατηγικό σχέδιο της Επιτροπής, εκδήλωσα την πρόθεσή μου να μιλήσω πριν από την ψηφοφορία εξ ονόματος της Ομάδας μου. Αυτό δεν συνέβη. Θα το εκτιμούσα εάν με το πέρας αυτού του θέματος μου επιτραπεί να προβώ σε αιτιολόγηση ψήφου εκ μέρους της Ομάδας μου. Πρόκειται για σημαντικό θέμα. Θα ήταν χρήσιμο να καταγραφεί στα πρακτικά του Σώματος πώς αντιλαμβάνεται ο καθένας αυτά που μόλις πράξαμε, υπό το φως της δικής του πολιτικής ανάλυσης.  Κυρία Πρόεδρε, δεν σκοπεύω να επαναλάβω τη συζήτηση, όμως και εγώ είχα δηλώσει την επιθυμία να παρέμβω επί της αιτήσεως του κ. Barσn Crespo. Δεν μου δώσατε όμως τον λόγο. Λυπάμαι γι' αυτό, όμως η ψηφοφορία διενεργήθηκε, η απόφαση λήφθηκε, επομένως θεωρώ το θέμα λήξαν.  Λυπούμαι κύριε Hδnsch και κύριε Cox, δεν είδα ότι ζητούσατε τον λόγο. Υπό τις συγκεκριμένες συνθήκες, θεωρώ ότι οι θέσεις είναι αρκετά σαφείς και θα καταγραφούν στα συνοπτικά πρακτικά. Όταν αύριο εγκρίνουμε τα συνοπτικά πρακτικά της σημερινής συνεδρίασης, οι συνάδελφοι που θεωρούν ότι οι θέσεις δεν έχουν επεξηγηθεί επαρκώς, μπορούν να ζητήσουν τροποποιήσεις. Μου φαίνεται ότι είναι μια καλή λύση. Εξυπακούεται ότι στα συνοπτικά πρακτικά της αυριανής συνεδρίασης θα ληφθούν υπόψη όλες οι συμπληρωματικές επεξηγήσεις. Θεωρώ ότι είναι καλύτερη λύση από το να προβούμε τώρα σε αιτιολογήσεις ψήφου, οι οποίες θα μας αργοπορούσαν. Κύριε Cox, κύριε Hδnsch, συμφωνείτε με αυτό;  Κυρία Πρόεδρε, εάν η ψηφοφορία καταγράφει ορθώς τον τρόπο με τον οποίο ψήφισε η Ομάδα μου, δεν θα εναντιωθώ σε αυτό και ούτε μπορώ να το πράξω. Εάν η απόφασή σας είναι ότι δεν μπορώ να προβώ σε αιτιολόγηση ψήφου, τη δέχομαι αλλά με επιφύλαξη.  Θα δώσουμε λοιπόν μεγάλη προσοχή στη σύνταξη των συνοπτικών πρακτικών. Το πράττουμε άλλωστε πάντοτε. Εάν δεν αντικατοπτρίζουν επαρκώς τις θέσεις θα μπορέσουμε ενδεχομένως να τα διορθώσουμε.  Σύμβουλοι ασφαλείας για τη μεταφορά επικίνδυνων εμπορευμάτων Η ημερήσια διάταξη προβλέπει τη συζήτηση της έκθεσης του κ. Koch, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την κοινή θέση του Συμβουλίου εν όψει της έγκρισης της οδηγίας του Ευρωπαϊκού Κοινοβουλίου και του Συμβουλίου που αφορά την εναρμόνιση των όρων εξέτασης των συμβούλων ασφαλείας για τις οδικές, σιδηροδρομικές και εσωτερικές πλωτές μεταφορές επικινδύνων εμπορευμάτων ).  Αξιότιμη κυρία Επίτροπε, αξιότιμη κυρία Πρόεδρε, αγαπητοί συνάδελφοι, χαιρετίζω απερίφραστα την κοινή θέση του Συμβουλίου σχετικά με την εναρμόνιση του επιπέδου κατάρτισης των συμβούλων ασφαλείας για τις οδικές, σιδηροδρομικές και εσωτερικές πλωτές μεταφορές επικινδύνων εμπορευμάτων. Πρώτον, έπρεπε να δραστηριοποιηθούμε τυπικά για να ανταποκριθούμε στις απαιτήσεις της οδηγίας //ΕΚ η οποία δεσμεύει τα κράτη μέλη όσον αφορά τον διορισμό των υπευθύνων πρόληψης ή των συμβούλων ασφαλείας καθώς και όσον αφορά την οργάνωση της κατάρτισης, της εκπαίδευσης και της εξέτασης αυτών ακριβώς των ατόμων, χωρίς να το αναπτύσσει ρητά. Δεύτερον, με την οδηγία αυτή θα επιτύχουμε α) περισσότερη ασφάλεια τόσο κατά τη μεταφορά όσο και κατά τη μεταφόρτωση επικινδύνων εμπορευμάτων, β) κατάργηση των στρεβλώσεων του ανταγωνισμού συνεπεία εντελώς διαφορετικών εκπαιδευτικών δομών και δαπανών για την εκπαίδευση σε κάθε κράτος, καθώς επίσης γ) τη δημιουργία της ισότητας ευκαιριών για τους συμβούλους ασφαλείας στην ευρωπαϊκή αγορά εργασίας. Τρίτον, με την οδηγία αυτή, όπως έχει υποβληθεί τώρα ως κοινή θέση, και ειδικότερα επειδή περιορίζεται αποκλειστικά σε ελάχιστες προδιαγραφές, εξασφαλίζουμε έναν υψηλό βαθμό ευελιξίας και την επιβολή ελάχιστων ρυθμίσεων εκ μέρους της Ευρωπαϊκής Ένωσης, και συμβάλλουμε στην υψηλή ιδία ευθύνη των κρατών μελών. Όλα αυτά πρέπει να επικροτηθούν θερμά έχοντας κατά νου την αρχή της επικουρικότητας. Θεωρώ πως οι τροπολογίες μας από την πρώτη ανάγνωση λήφθηκαν υπόψη σε πολύ ικανοποιητικό βαθμό. Υιοθετήθηκαν και εφαρμόσθηκαν σύμφωνα με το νόημά τους ή ακυρώθηκαν, επειδή δεν υιοθετήθηκαν οι αντίστοιχες ευρωπαϊκές ρυθμίσεις, π.χ. ένα σύστημα κυρώσεων σε περίπτωση παραβάσεων ή ένας περίπλοκος σχηματισμός μπλοκ από συμπλέγματα ερωτήσεων. Ζητώ να γίνει αποδεκτή εκείνη η τροπολογία της Επιτροπής Περιφερειακής Πολιτικής και Μεταφορών που εγκρίθηκε ομόφωνα και αφορά τον χρόνο εφαρμογής της οδηγίας. Αποφεύγοντας να θέσουμε μια συγκεκριμένη ημερομηνία στα κράτη μέλη για την εφαρμογή της οδηγίας, και παρέχοντάς τους αντ' αυτού ένα διάστημα τριών μηνών μετά την έναρξη ισχύος της οδηγίας, εισάγουμε μια ρήτρα ευελιξίας που εξασφαλίζει άμεση εφαρμογή. Σας ζητώ να την εγκρίνετε.  Κυρία Πρόεδρε, δεν μπορούμε και δεν επιτρέπεται να αποδεχθούμε άπραγοι το γεγονός ότι ακούμε όλο και συχνότερα για ατυχήματα, κατά τα οποία προκαλούνται μεγάλες ζημίες στις οδικές, αλλά και στις σιδηροδρομικές αρτηρίες και τις πλωτές οδούς. Μπορεί να μην είναι η μοναδική αιτία, αλλά ασφαλώς μία από τις αιτίες είναι ότι οι ενδιαφερόμενοι δεν παίρνουν όσο θα έπρεπε στα σοβαρά τη διαμετακόμιση επικινδύνων εμπορευμάτων, καθώς επίσης και ότι πολύ συχνά, λόγω άγνοιας ή λόγω ελλιπούς κατάρτισης των οδηγών και λοιπών υπευθύνων για τα διάφορα μεταφορικά μέσα, προκαλείται από κάποιο μικρό ατύχημα μια μεγάλη καταστροφή Εγώ, ως Αυστριακός, αλλά και όλοι μας πιστεύω, έχουμε ακόμα ζωντανή στη μνήμη μας την καταστροφή που στοίχισε τη ζωή σε πολλoύς ανθρώπους πέρυσι στη σήραγγα Tauern και όπου στη συνέχεια εκτελούντο επί πολλούς μήνες, έργα ανοικοδόμησης των σημείων της σήραγγας που είχαν καταστραφεί σε αυτήν την πυρκαγιά και με τεράστιες οικονομικές δαπάνες. Η πολύμηνη ανακαίνιση έκοψε στα δύο αυτή τη σημαντική μεταφορική οδό μεταξύ του βόρειου και του νότιου τμήματος της Ευρώπης. Η κίνηση που λόγω των έργων πραγματοποιείτο μέσω παρακαμπτηρίων έκανε πολλές χιλιάδες πολίτες της ΕΕ να φθάσουν στα όρια της υπομονής τους. Σε μεμονωμένες κοινότητες της χώρας μου επικράτησε πραγματική κόλαση. Η απάντησή μας σε παρόμοιες καταστροφές πρέπει να είναι η πρόληψη, και με το παρόν σχέδιο οδηγίας δημιουργούμε μια σημαντική βάση ώστε να υπάρχουν καλά εκπαιδευμένοι υπάλληλοι ασφαλείας, προκειμένου να γίνει έγκαιρα το σωστό. Φυσικά, δεν πρέπει να αρκεστούμε στη δημιουργία ευρωπαϊκού δικαίου για περισσότερη ασφάλεια. Πρέπει επίσης να παρακολουθήσουμε με συνέπεια κατά πόσον οι νομοθετικές ρυθμίσεις μεταφέρονται εμπρόθεσμα στη νομοθεσία των κρατών μελών, και ακόμα σημαντικότερο, να διασφαλίσουμε την εφαρμογή τους. Παρακαλώ πολύ να μην αποκτήσουμε έναν ακόμη τομέα όπου στη συνέχεια θα είμαστε αναγκασμένοι να διαμαρτυρηθούμε για ελλείψεις στην εφαρμογή των νομοθετικών ρυθμίσεων. Θα ήθελα να αναφέρω ένα ακόμη τελευταίο θέμα: δεν πρέπει να αρκεστούμε στην κάλυψη ενός ακόμα κενού στο δίκτυο ασφαλείας και να εθελοτυφλούμε όσον αφορά το γεγονός ότι πρέπει να γίνουν ακόμα πολύ περισσότερα πράγματα στο θέμα της ασφάλειας των μεταφορών στην Ευρώπη. Σε συνάρτηση και με αυτό ζητώ από την παρευρισκόμενη αρμόδια Επίτροπο και την παρακαλώ να υποβληθεί το ταχύτερο δυνατό ένα σχετικό κείμενο, προκειμένου να μεριμνήσουμε και στο μέλλον για περισσότερη ασφάλεια στις μεταφορές μέσα από σήραγγες, έτσι ώστε να μην χρειαστεί να ζήσουμε πλέον σε αυτόν τον βαθμό παρόμοιες καταστροφές στην Ευρώπη!  Κυρία Πρόεδρε, καταρχάς θα ήθελα να ευχαριστήσω τον κ. Koch για την έκθεσή του, η οποία έχει ως βασικό θέμα την ασφάλεια των μεταφορών. Η έκθεση εξετάζει το ζήτημα της εναρμόνισης των όρων εξέτασης των συμβούλων ασφαλείας που εργάζονται στους τομείς των οδικών, σιδηροδρομικών και εσωτερικών πλωτών μεταφορών επικίνδυνων εμπορευμάτων. Τον συγχαίρω για την εξαίρετη έκθεσή του. Η ασφάλεια των μεταφορών αποτέλεσε πρόσφατα, δυστυχώς, θέμα των ειδήσεων: η σιδηροδρομική σύγκρουση στο Paddington, στο Λονδίνο, η φοβερή σιδηροδρομική σύγκρουση στη Νορβηγία, η συντριβή δύο αεροσκαφών στα οποία επέβαιναν και πολίτες της ΕΕ και η φυσική καταστροφή που προκάλεσε το Erika, στα ανοικτά της Βρετάνης - όλα μέσα στους τελευταίους τέσσερεις μήνες - μας υπενθυμίζουν ότι η ασφάλεια των μεταφορών δεν μπορεί ποτέ να θεωρείται δεδομένη και ότι όσοι είναι επιφορτισμένοι με την προστασία του κοινού πρέπει να διαπνέονται από ισχυρά κίνητρα και να διαθέτουν μεγάλες ικανότητες. Ο εισηγητής επεσήμανε στο Σώμα ότι στην κοινή του θέση το Συμβούλιο απεδέχθη έξι από τις δέκα τροπολογίες του Κοινοβουλίου που προτάθηκαν κατά την πρώτη ανάγνωση και ότι διατήρησε την ουσία των άλλων τροπολογιών του Κοινοβουλίου. Η Ομάδα μου θα υποστηρίξει συνεπώς την κοινή θέση και αναμένει τη θέσπιση της νομοθεσίας, η οποία θα μας παράσχει ακόμη ένα εργαλείο στον αγώνα μας να καταστήσουμε τις μεταφορές στην Ευρωπαϊκή Ένωση όσο το δυνατόν πιο ασφαλείς. Όταν γίνεται λόγος για την ασφάλεια, η Ομάδα μου θα υποστηρίζει πάντοτε κάθε πρωτοβουλία για τη βελτίωση της ασφάλειας των μεταφορών. Έχουμε ακόμη να πράξουμε πολλά σε αυτόν τον τομέα, όπως απέδειξαν τα πρόσφατα γεγονότα.  Κυρία Πρόεδρε, θα ήθελα να κάνω μερικές παρατηρήσεις. Κατά πρώτον, θα ήθελα να ευχαριστήσω τον εισηγητή για την εξαιρετικά ακριβή και τεχνικά περίπλοκη δουλειά που έκανε για το θέμα αυτό και, κατά δεύτερον, θα ήθελα να ευχαριστήσω την Επιτροπή για την πρόταση που υπέβαλε. Πρόκειται για την εναρμόνιση των απαιτήσεων εξέτασης, στην ουσία όμως μιλάμε και για τις στοιχειώδεις απαιτήσεις. Κατά κάποιον τρόπο αυτό είναι κρίμα. Η σημασία της ασφάλειας στο οδικό και το σιδηροδρομικό δίκτυο ή στις εσωτερικές πλωτές οδούς είναι βεβαίως πάρα πολύ μεγάλη και με δεδομένο το διεθνή χαρακτήρα του κλάδου αυτού, πρέπει να υπάρξει εναρμόνιση της εκπαίδευσης των συμβούλων ασφαλείας, όπως και των απαιτήσεων, για παράδειγμα της νέας Ευρωπαϊκής Συμφωνίας για τις διεθνείς οδικές μεταφορές επικίνδυνων εμπορευμάτων που θα καθιερωθεί. Αυτό είναι σημαντικό, το ίδιο ισχύει όμως και για την εφαρμογή και υπάρχουν βεβαίως ορισμένοι λόγοι για τους οποίους θα πρέπει να δώσουμε ιδιαίτερη προσοχή στο θέμα. Αναλογιστείτε τα ατυχήματα που συνέβησαν στους δρόμους τα τελευταία χρόνια, για παράδειγμα, στο Βέλγιο, την Ολλανδία και ορισμένες άλλες χώρες, όπου, ενώ επικρατούσε ομίχλη, φορτηγά οχήματα που μετέφεραν επικίνδυνες ουσίες, συνέχισαν την πορεία τους τη στιγμή που θα έπρεπε βεβαίως να είχαν σταματήσει στην άκρη του δρόμου. Σκεφτείτε τους καπετάνιους που έρχονται με πλοία από την Ανατολική Ευρώπη και που αγκυροβολούν δίπλα σε άλλα πλοία εδώ, με αποτέλεσμα να δημιουργούνται επικίνδυνες καταστάσεις που όλοι μας μπορούμε να δούμε. Παράλληλα, από έρευνες που πραγματοποιήθηκαν στα λιμάνια του Βελγίου, της Φινλανδίας αλλά και της Ιαπωνίας, προκύπτει ότι % των εμπορευματοκιβωτίων, που περιέχουν κατά ένα μέρος επικίνδυνο φορτίο, δεν παραδίδεται με τον σωστό τρόπο. Εν ολίγοις, η σημασία του θέματος είναι μεγάλη. Αν κοιτάξουμε την κατάσταση των συμβούλων ασφαλείας, θα διαπιστώσουμε ότι, από την η Ιανουαρίου, σε ορισμένες χώρες είναι πλέον υποχρεωτικό να υπάρχει στις επιχειρήσεις ένας σύμβουλος ασφαλείας. Έτσι, δημιουργούνται σοβαρά προβλήματα όσον αφορά την τήρηση των διατάξεων, ιδιαίτερα σε μικρές επιχειρήσεις που δεν μπορούν να αντιμετωπίσουν το κόστος. Οι επιχειρήσεις αυτές, είτε απαλλάσσονται από τα φορτία τους, είτε τα αναμιγνύουν με άλλα φορτία, με αποτέλεσμα να προκύπτουν ορισμένα προβλήματα. Για αυτό το λόγο ζητείται να συμπεριληφθούν ενδεχομένως στα πιστοποιητικά ISO οι δραστηριότητες αυτές, υπό τη μορφή ετήσιων εκθέσεων και επιχειρησιακών αναλύσεων. Η δουλειά έχει γίνει, πρέπει τώρα να ακολουθήσει και η τήρηση των διατάξεων. Επιτρέψτε μου να θίξω και ένα τελευταίο σημείο. Όσον αφορά την τήρηση των διατάξεων, πρέπει να συναφθούν καλές συμφωνίες με τις χώρες της Ανατολικής Ευρώπης, γιατί οι χώρες αυτές θα προσχωρήσουν στις σχετικές συνθήκες από ης Ιουλίου , δηλαδή μετά από ενάμισι χρόνο. Το γεγονός αυτό τους παρέχει ένα προσωρινό ανταγωνιστικό πλεονέκτημα. Το γεγονός αυτό καθεαυτό δεν είναι κακό, αυτό όμως που πρέπει να κάνουμε εμείς είναι να δώσουμε προτεραιότητα στις πτυχές της ασφάλειας για τις μεταφορές προϊόντων μέσω των οδικών και σιδηροδρομικών αρτηριών και των εσωτερικών πλωτών οδών και να ενσωματώσουμε αυτές τις πτυχές το ταχύτερο δυνατό ως μέρος του κεκτημένου, και να τις υποβάλουμε στις υποψήφιες χώρες.  Κυρία Πρόεδρε, ορθώς εφιστάται τακτικά στο Σώμα η προσοχή των μελών στη σημασία της ασφάλειας των μεταφορών. Η συνεχής αύξηση των ποσοτήτων εμπορευμάτων που διακινούνται στην Ευρώπη συνεπάγεται ορισμένους κινδύνους - άμεσους και έμμεσους - για το προσωπικό του κλάδου και τον κοινωνικό περίγυρο. Συνεπώς, αυτοί που πρέπει να αντιμετωπίζουν τους κινδύνους αυτούς πρέπει να πληρούν υψηλά πρότυπα. Τα πρότυπα που έχουν καθοριστεί σε μια άλλη οδηγία, την οδηγία //ΕΚ, μοιάζουν να επαρκούν προκειμένου να δοθούν υπεύθυνες συμβουλές στους ενδιαφερόμενους για τη μεταφορά επικίνδυνων εμπορευμάτων. Χαίρομαι που επετεύχθη συμφωνία με το Συμβούλιο σχετικά με τις στοιχειώδεις απαιτήσεις για τους όρους εξέτασής τους, παρ' όλο που θα προτιμούσα να είχαν καθιερωθεί ενιαία πρότυπα και τμήματα, έτσι ώστε τα διπλώματα να είναι διεθνώς ισότιμα. Όμως, αυτό φαίνεται ότι είναι αδύνατο. Τέλος, η τροπολογία που προτείνεται από τον εισηγητή είναι απολύτως λογική και θα την υποστηρίξω ανεπιφύλακτα.  Κύριε Πρόεδρε, κυρία Επίτροπε, αγαπητοί συνάδελφοι, αρχικά θα ήθελα να συγχαρώ τον συνάδελφο Koch για τις εκθέσεις του που ίσως να έχουν τεχνικό χαρακτήρα αλλά είναι εξαιρετικά σημαντικές για την ασφάλεια. Θα ήθελα να κάνω μερικές μόνον παρατηρήσεις. Εν πρώτοις, θα ήθελα να παρακαλέσω την κ. Επίτροπο - και είμαι σίγουρος πως η επιθυμία μου θα συναντήσει πρόσφορο έδαφος - όπως δοθεί αυξημένη προσοχή στο θέμα της ασφάλειας, είτε πρόκειται για τις οδικές αρτηρίες, είτε για τις πλωτές οδούς ή τη θάλασσα. Όταν βλέπω πως η πρώτη πρόταση της Επιτροπής υποβλήθηκε στις Μαρτίου και πως ασχολούμαστε με αυτήν σήμερα - ενώ αντέδρασε σχετικά γρήγορα το Κοινοβούλιο - τότε είναι κάπως μεγάλο το εν λόγω διάστημα. Βεβαίως, δεν φταίει μόνον η Επιτροπή γι' αυτό, όμως πιστεύω πως πρέπει να αντιδρούμε ταχύτερα, προκειμένου να επιτύχουμε και εδώ μια εναρμόνιση. Το δεύτερο θέμα αναφέρθηκε ήδη και συνίσταται στις ελάχιστες προδιαγραφές. Κατά βάση είμαι της γνώμης πως σε πολλούς τομείς των μεταφορών θα πρέπει να επιδιώξουμε αυξημένη ευελιξία και ρυθμίσεις ανά χώρα. Όσον αφορά την ασφάλεια θα πρέπει να πω πως είμαι κάπως επιφυλακτικός, επειδή η ασφάλεια στη Σουηδία, φέρ' ειπείν, δεν διαφέρει κατά βάση από αυτήν στη Γερμανία, την Ιταλία ή την Αυστρία. Μπορώ να δεχθώ αυτές τις ελάχιστες προδιαγραφές, παρακαλώ όμως την Επιτροπή να παρακολουθήσει όντως με προσοχή τα πράγματα. Σε περίπτωση που αυτό το είδος ευελιξίας οδηγήσει σε ανεπαρκείς ρυθμίσεις σε μερικές χώρες, θα πρέπει να προβούμε σε μια περαιτέρω εναρμόνιση. Και το τρίτο θέμα αναφέρθηκε ήδη. Όπως ο συνάδελφος Rack, κατάγομαι, ως γνωστόν, και εγώ από μια χώρα διέλευσης, όπου το εν λόγω θέμα διαδραματίζει έναν ιδιαίτερο ρόλο. Δεν σκοπεύουμε να επιδεινώσουμε μονομερώς τους όρους ανταγωνισμού για μερικές χώρες και να τους βελτιώσουμε για χώρες όπως η Αυστρία ή άλλες χώρες διέλευσης. Πιστεύω όμως πως θα πρέπει να κάνουμε το παν για να περιορίσουμε στο ελάχιστο δυνατό τη μεταφορά επικινδύνων εμπορευμάτων, και μάλιστα σε όλες τις χώρες, είτε αυτές είναι χώρες διέλευσης είτε όχι.  Κύριε Πρόεδρε, καταρχάς θέλω να συγχαρώ τον εισηγητή, κ. Koch, για το εξαίρετο έργο του και για τη θετική συνεργασία του με την Επιτροπή με σκοπό τη βελτίωση των κειμένων και την παρουσίαση αυτής της έκθεσης και αυτής της πρότασης· τέλος, υπάρχει μόνο μία τροπολογία σχετικά με τους όρους εξέτασης των συμβούλων ασφαλείας για τις οδικές, σιδηροδρομικές ή πλωτές μεταφορές επικινδύνων εμπορευμάτων. Αντιλαμβανόμαστε ότι είναι σημαντική η συνεργασία, η εργασία σε κοινή βάση μεταξύ των δύο θεσμικών οργάνων - του Κοινοβουλίου και της Επιτροπής - και ότι η συνεργασία με την Επιτροπή Περιφερειακής Πολιτικής, και συγκεκριμένα με την ομάδα που είναι αρμόδια για τις μεταφορές, είναι εξαιρετική. Η κοινή θέση περιλαμβάνει ουσιαστικά όλες τις τροπολογίες που έκανε δεκτές η Επιτροπή, εναρμονίζει τους ελάχιστους όρους των εξετάσεων στις οποίες υποβάλλονται οι σύμβουλοι ασφαλείας και, σε δεύτερη ανάγνωση, μπορούμε να κάνουμε δεκτή την τροπολογία σχετικά με την προτεινόμενη ημερομηνία, η οποία είναι πολύ πιο ρεαλιστική από αυτή που παρουσίασε αρχικά η Επιτροπή, λαμβάνοντας υπόψη ότι ήδη συζητάμε αρκετά χρόνια για το θέμα αυτό. Πολύ σύντομα, θέλω επίσης να ευχαριστήσω τους διάφορους βουλευτές για την παρέμβασή τους και να σας δηλώσω, αξιότιμοι κύριοι, ότι η ασφάλεια αποτελεί προτεραιότητα της Επιτροπής στον τομέα των μεταφορών. Και όπως πολύ σωστά το έθεσε ο κ. Simpson, η ασφάλεια δεν μπορεί ποτέ να θεωρηθεί δεδομένη και ποτέ δεν μπορεί να θεωρηθεί ότι έχει επιτευχθεί η ασφάλεια ή ότι έχει φτάσει στο αποκορύφωμά της η διαδικασία. Η διαδικασία της αύξησης των περιθωρίων, των εγγυήσεων ασφαλείας στις μεταφορές είναι μια διαδικασία που πρέπει να βελτιώνεται μέρα με τη μέρα. Στο πλαίσιο αυτό, θέλω επίσης να αναφερθώ εν συντομία στα προβλήματα που παρουσιάζουν οι σήραγγες, για τα οποία έκαναν μνεία οι κ.κ. Rack και Swoboda· αναμφίβολα, στην περίπτωση της Αυστρίας, αποτελούν ένα ιδιαίτερα ευαίσθητο θέμα, για το οποίο πρέπει να καταβάλουμε προσπάθειες, προκειμένου να εξετάσουμε με ποιον τρόπο θα επιτύχουμε μεγαλύτερη ασφάλεια. Σε ένα από τα σοβαρά ατυχήματα που συνέβησαν τελευταία, τα εμπορεύματα που μεταφέρονταν αυτά καθαυτά δεν ήταν επικίνδυνα. Η μαργαρίνη και μερικά κιλά βαφής που, κατά κανόνα, δεν εγκυμονούσαν κινδύνους, προκάλεσαν πραγματική καταστροφή. Επομένως, πρέπει να εξετάσουμε με ποιον τρόπο μπορούν να καταστούν ακόμα αυστηρότερες οι απαιτήσεις που θα εγγυώνται το μέγιστο βαθμό ασφάλειας. Τέλος, θα ήθελα να πω ότι πρέπει να εξετάσουμε το ζήτημα της ασφάλειας σε όλα τα είδη μεταφορών. Αυτήν την εβδομάδα θα διεξαχθεί εδώ μια συζήτηση, στην οποία θα κάνουμε λόγο για την ασφάλεια των θαλάσσιων μεταφορών, λόγω της καταστροφής του πετρελαιοφόρου Erika, και θα πρέπει να συζητήσουμε, στη διάρκεια του τρέχοντος έτους, σχετικά με τους στόχους των εναέριων μεταφορών που αφορούν την ασφάλεια. Θέλω όμως να πω, αξιότιμοι κύριοι, ότι η ασφάλεια είναι πρωτεύων στόχος της Επιτροπής. Όπως θα αναφέρω στη συζήτηση σχετικά με την καταστροφή του πετρελαιοφόρου Erika, ας μην περιμένουμε μία καταστροφή για να στρέψουμε όλες μας τις προσπάθειες στο θέμα της ασφάλειας, αλλά ας εργαστούμε γι' αυτό κατά την απουσία τέτοιων περιστάσεων, οι οποίες το μόνο που κάνουν είναι να αποδεικνύουν πόσο επείγει να δοθεί μία αποτελεσματική απάντηση στα προβλήματα αυτού του είδους. Θέλω να εκφράσω για άλλη μια φορά τις ευχαριστίες μου σε όλους όσοι παρενέβησαν και ειδικά προς τον εισηγητή κ. Koch.  Η συζήτηση έληξε. Η ψηφοφορία θα διεξαχθεί αύριο, στις  Οδική μεταφορά επικινδύνων εμπορευμάτων Η ημερήσια διάταξη προβλέπει τη συζήτηση της έκθεσης του κ. Koch, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που τροποποιεί την οδηγία //ΕΚ για την προσέγγιση των νομοθεσιών των κρατών μελών σχετικά με τις οδικές μεταφορές επικινδύνων εμπορευμάτων - C-/ - /).  Κύριε Πρόεδρε, αξιότιμη κυρία Επίτροπε, αγαπητοί συνάδελφοι, η οδηγία για την προσέγγιση των νομοθεσιών των κρατών μελών σχετικά με τις οδικές μεταφορές επικινδύνων εμπορευμάτων που τέθηκε σε ισχύ την η Ιανουαρίου περιλαμβάνει ορισμένες μεταβατικές διατάξεις, η ισχύς των οποίων είναι χρονικά περιορισμένη και συνδέεται με την περάτωση ορισμένων εργασιών για τον καθορισμό νέων προτύπων με τις οποίες έχει επιφορτισθεί η ΕΕΤ, δηλαδή η Ευρωπαϊκή Επιτροπή Τυποποίησης. Οι καθυστερήσεις που σημειώθηκαν κατά τις εργασίες της ΕΕΤ οδηγούν τώρα στην εμφάνιση προβλημάτων κατά την εφαρμογή της συγκεκριμένης οδηγίας. Ειδικότερα, υπάρχουν παραρτήματα που δεν μπορούν να εναρμονισθούν σύμφωνα με την τεχνική και βιομηχανική εξέλιξη. Λυπούμαι γι' αυτό, διότι τώρα πρέπει να δραστηριοποιηθούμε εμείς, επειδή δεν έκαναν τη δουλειά τους κάποιοι άλλοι. Αποδέχομαι ωστόσο την υποβληθείσα πρόταση για την τροποποίηση της οδηγίας //ΕΚ που τίθεται σήμερα προς συζήτηση. Ενδεχόμενη αδράνεια της Ευρωπαϊκής Ένωσης θα ανάγκαζε τα κράτη μέλη να τροποποιήσουν τις εσωτερικές τους διατάξεις για ένα σύντομο χρονικό διάστημα - και συγκεκριμένα μέχρι το πέρας των εργασιών της ΕΕΤ, πράγμα που θα προκαλούσε άσκοπες δαπάνες και ανασφάλεια. Επομένως, η τροποποίηση της οδηγίας που έχει τεθεί στη σημερινή ημερήσια διάταξη δεν επιφέρει τροποποίηση της εναρμόνισης των μεταφορών επικινδύνων εμπορευμάτων που υφίσταται στην Κοινότητα. Το μόνο που κάνει είναι να παρατείνει την ισχύ μεταβατικών κανόνων με τη μετάθεση ημερομηνιών, να καταργεί μη σχετικές πλέον διατάξεις και να ρυθμίζει τις διαδικασίες για α) τις μεταφορές ad hoc επικινδύνων εμπορευμάτων καθώς και β) την έκδοση λιγότερο αυστηρών εθνικών διατάξεων, ειδικότερα όσον αφορά τις τοπικές μεταφορές ελάχιστων ποσοτήτων επικινδύνων εμπορευμάτων εντός αυστηρά οροθετημένων περιοχών. Έτσι λοιπόν, η τροποποίηση της οδηγίας βρίσκεται εξ ολοκλήρου στο πνεύμα της επικουρικότητας, και τα κράτη μέλη αποκτούν περισσότερες αρμοδιότητες. Η Επιτροπή της ΕΕ αποφασίζει για το αν τα κράτη μέλη μπορούν να εκδίδουν ορισμένες δικές τους διατάξεις. Σε αυτό επικουρείται από επιτροπή εμπειρογνωμόνων για μεταφορές επικινδύνων εμπορευμάτων σύμφωνα με τη διαδικασία ρύθμισης. Οι όροι άσκησης των εν λόγω εκτελεστικών αρμοδιοτήτων που μεταβιβάσθηκαν στην Επιτροπή ρυθμίστηκαν εκ νέου με την απόφαση του Συμβουλίου που ελήφθη τον Ιούνιο του Η πρόταση που τίθεται σήμερα προς συζήτηση για τροποποίηση της οδηγίας που αφορά τις οδικές μεταφορές επικινδύνων εμπορευμάτων υποβλήθηκε, εν τούτοις, τον Μάιο του και έτσι δεν πρόλαβε να λάβει υπόψη την επίκαιρη διαδικασία επιτροπολογίας. Σε δύο περιπτώσεις, οι κατατεθείσες τροπολογίες που εγκρίθηκαν ομόφωνα από την επιτροπή αναφέρονται στη συγκεκριμένη τροποποιημένη διαδικασία επιτροπολογίας. Θα θέλαμε να εξασφαλίσουμε την επισήμανση αυτού του γεγονότος ήδη στις αιτιολογήσεις και τον καθορισμό σε τρεις μήνες κατ' ανώτατο όριο της ασαφώς διατυπωθείσης προθεσμίας εντός της οποίας το Συμβούλιο οφείλει να λάβει απόφαση. Πέραν τούτου, επισημαίνεται η ανάγκη για μεγαλύτερη διαφάνεια. Υπάρχει άλλη μία τροπολογία που επιτρέπει στα κράτη μέλη να θεσπίζουν αυστηρότερα πρότυπα, ειδικότερα όσον αφορά τα δοχεία απορριμμάτων εν κενώ, όταν εκτελούνται κατά προτεραιότητα εργασίες ή μεταφορές σε θερμοκρασίες πολύ χαμηλότερες από - βαθμούς Κελσίου. Αυτό είναι ιδιαίτερα προς το συμφέρον των βόρειων περιοχών της ΕΕ. Υπάρχει και μια τελευταία τροπολογία που θα επιτρέψει την περαιτέρω χρήση των εμπορευματοκιβωτίων και βυτιοφόρων οχημάτων που άρχισαν να χρησιμοποιούνται μεταξύ της ης Ιανουαρίου και της ημερομηνίας έναρξης ισχύος της εν λόγω οδηγίας, εφόσον αυτά έχουν κατασκευασθεί και συντηρηθεί αναλόγως. Αν και γνωρίζω πως αυτό δεν αποτελεί παρά ένα μικρό, μόνον, βήμα για την αύξηση της ασφάλειας των μεταφορών, σας παρακαλώ να εγκρίνετε την εν λόγω έκθεση.  Αξιότιμε κύριε Πρόεδρε, αξιότιμοι συνάδελφοι, καλή χρονιά και καλή χιλιετία. Μιλώ για πρώτη φορά στην Ολομέλεια, οπότε είναι μια συναρπαστική στιγμή, κατά κάποιο τρόπο όπως ο πρώτος έρωτας, ωστόσο αυτός ο πρώτος έρωτας διήρκεσε, εντούτοις, περισσότερο από δύο λεπτά. Θα ήθελα να σχολιάσω εν συντομία την πρόταση της Επιτροπής με την οποία τροποποιείται η οδηγία που αφορά τις οδικές μεταφορές των επικίνδυνων εμπορευμάτων. Είναι θετικό που αυτή η οδηγία θα τεθεί τώρα σε ισχύ, διότι διαφορετικά τα κράτη μέλη θα αναγκάζονταν να τροποποιήσουν τις εθνικές διατάξεις τους σε πολύ σύντομο χρονικό διάστημα, δηλ. μεταβατική περίοδο, γεγονός που θα προκαλούσε ξανά μόνο άσκοπες δαπάνες και θα επέτεινε ακόμη μία φορά την ανησυχία των ανθρώπων σε σχέση με τη γραφειοκρατία της ΕΕ. Ωστόσο, στην πρόταση της Επιτροπής δεν ελήφθησαν υπόψη όλα τα ζητήματα, όπως επί παραδείγματι το ψυχρό κλίμα των βόρειων περιοχών. Έτσι, κατέθεσα ορισμένες τροπολογίες στην κατά τ' άλλα εξαιρετική έκθεση του συναδέλφου κ. Koch, οι οποίες εγκρίθηκαν στην επιτροπή μας. Οι τροπολογίες μου αφορούν την ανθεκτικότητα στο ψύχος των δεξαμενών μεταφοράς των εν λόγω επικίνδυνων εμπορευμάτων. Σύμφωνα με την πρόταση της Επιτροπής, οι - βαθμοί ήταν αρκετοί. Στην περιοχή της Μεσογείου είναι δύσκολο να φαντασθεί κανείς ότι στη Λαπωνία το ψύχος φθάνει σε αξιοσημείωτα χαμηλές θερμοκρασίες. Και στη Λαπωνία υποστηρίζουν την ΕΕ, συνεπώς οφείλουμε και εμείς να τους θυμόμαστε. Έτσι, πρότεινα το όριο ψύχους να μειωθεί στους - βαθμούς. Τούτο ήταν αναγκαίο, προκειμένου το επίπεδο προστασίας να μπορέσει να διατηρηθεί στα προηγούμενα επίπεδα στις βόρειες περιοχές. Ελπίζω ότι οι προτάσεις μου θα ληφθούν υπόψη στην αυριανή ψηφοφορία.  Κύριε Πρόεδρε, αν επιτρέπετε, θα ήθελα πρώτα απ' όλα να σας εκφράσω τον σεβασμό μου για τον τρόπο με τον οποίο εκτελέσατε προηγουμένως τη βιαστική αλλαγή στην προεδρία κατά τη διάρκεια της συζήτησης, διότι τον βρίσκω εξαιρετικό. Επί του θέματος: πιστεύω πως οι πολίτες της Ευρώπης πρέπει να μπορούν να βασίζονται στη μέγιστη δυνατή ασφάλεια όσον αφορά αυτά που μεταφέρονται οδικώς ή σιδηροδρομικώς στην Ευρώπη, έστω κι αν πρόκειται για επικίνδυνα εμπορεύματα. Σε αυτό συμβάλλει η εν λόγω οδηγία. Βασικά, αυτό που κάνουμε σήμερα αποτελεί σκάνδαλο. Ο εισηγητής, κ. Koch, τον οποίο ευχαριστούμε για την εργασία που έκανε σχετικά, επεσήμανε το γεγονός ότι, ουσιαστικά, όλα θα μπορούσαν να είχαν προχωρήσει λίγο περισσότερο, εάν δεν υπήρχε αυτή η αμέλεια των μελών της Ευρωπαϊκής Επιτροπής Τυποποίησης που καθυστερούν πολύ όσον αφορά την επεξεργασία και την προσέγγιση της οδηγίας. Για τον λόγο αυτό, ας ελπίσουμε - και θα πρέπει να λάβουμε όλες τις σχετικές αποφάσεις εντός αυτής της εβδομάδας - πως το θα διαθέτουμε, επιτέλους, κοινοτικές ρυθμίσεις για τις οδικές μεταφορές επικινδύνων εμπορευμάτων, προκειμένου να αποκτήσουμε εδώ κάποια ασφάλεια δικαίου καθώς και λίγο μεγαλύτερη ασφάλεια στις οδικές αρτηρίες της Ένωσης.  Κυρία Επίτροπε, κύριε Πρόεδρε, πρώτ' απ' όλα ευχαριστώ τον κ. Koch για την έκθεση που εκπόνησε, την οποία θεωρώ εξαιρετική και επί της οποίας δεν θα ήθελα να προσθέσω και πάρα πολλά. Επ' ευκαιρία, θα ήθελα απλώς να επισημάνω το γεγονός ότι οι μεταφορές επικινδύνων εμπορευμάτων εξακολουθούν να προκαλούν μεγάλα προβλήματα όχι μόνον στην Ινδία, απ' όπου μόλις επέστρεψα, αλλά και στην ΕΕ. Δεν έχουμε παρά να θυμηθούμε το σοβαρό ατύχημα που συνέβη πριν από έναν περίπου χρόνο στη σήραγγα του Mont-Blanc - ένα τέτοιο ατύχημα ήταν και αυτό που έγινε στη σήραγγα Tauern. Παρατηρούμε πως υπάρχει πάντοτε η δυνατότητα να προκύπτουν μεγάλα προβλήματα τέτοιου είδους σε σημεία όπου επικρατούν δυσχερή φυσικά φαινόμενα - ομίχλη, θύελλες, ψύχος - και προπάντων στα στενά των Αλπεων. Συνηγορώ εν γένει υπέρ μιας αύξησης της μετάθεσης της μεταφοράς επικινδύνων εμπορευμάτων στους σιδηροδρόμους. Σε συνάρτηση με αυτό πρέπει κατά τον σχεδιασμό μελλοντικών αρτηριών - σιδηροδρομικών ή και οδικών - να ενσωματώνεται προληπτικά στον προγραμματισμό η ορθή λύση για το μέλλον. Ας σκεφθούμε τη σήραγγα βάσης του Brenner που δεν έχει συζητηθεί ακόμα σε βάθος. Σε συνάρτηση με αυτό θα ήθελα να επισημάνω και το γεγονός, και να παρακαλέσω την Επιτροπή να το λάβει σοβαρά υπόψη, ότι η προβληματική των μεταφορών συγκαταλέγεται στα πιο κεντρικά ζητήματα της ΕΕ. Προκειμένου να βελτιώσουμε τη λειτουργικότητα, πρέπει να μιλήσουμε με πολύ εντονότερο και πιο βιώσιμο τρόπο για την αποφυγή των μεταφορών, για τη μετάθεση των βαρέων μεταφορών στους σιδηροδρόμους, για την επιβολή τελών χρησιμοποίησης των αυτοκινητοδρόμων και την ιδιωτικοποίηση των σιδηροδρόμων. Αν αναλογισθώ το γεγονός ότι η διεύρυνση προς ανατολάς θα επιφέρει κάποια επιπλέον προβλήματα, τότε καταλαβαίνουμε όλοι πως η μελλοντική αξιοπιστία της ΕΕ θα κριθεί και από το κατά πόσο και με ποιον τρόπο θα επιτύχουμε τη ρύθμιση των μεταφορών.  Κύριε Πρόεδρε, η έκθεση την οποία εξετάζουμε εδώ δεν περιέχει, αυτή καθαυτή, τόσο μεγάλες τροποποιήσεις. Οι περισσότερες τροπολογίες είναι τεχνικής, μόνο, φύσης. Αξίζει, ωστόσο, να υπογραμμιστεί ότι,κάθε φορά που λαμβάνουμε αποφάσεις αυτού του είδους, αυτό είναι, από μία γενικότερη περιβαλλοντική οπτική, θετικό, διότι έτσι δημιουργούνται καλύτερες προϋποθέσεις για τις δυνατότητες λειτουργίας της ενιαίας αγοράς. Στην ΕΕ μεταφέρονται πολύ μεγάλες ποσότητες επικίνδυνων εμπορευμάτων, τόσο από τις οδικές αρτηρίες, τους σιδηροδρόμους, όσο και δια θαλάσσης. Για την ομαλή λειτουργία αυτών των μεταφορών καθίσταται αναγκαία η ύπαρξη λεπτομερών κανόνων. Τώρα αποκτούμε, στον έναν τομέα μετά τον άλλον, ελάχιστους ενιαίους κανονισμούς για τα κράτη μέλη, κάτι που είναι εξαιρετικά θετικό και έχουμε κάθε λόγο να ευχαριστήσουμε τον εισηγητή, κ. Koch, για το έργο που κατέθεσε σε αυτό το θέμα. Αυτό είναι επίσης σημαντικό και σε ό,τι αφορά τις προϋποθέσεις της ενιαίας αγοράς. Για να αποκτήσουμε μία πραγματικά αποτελεσματική ενιαία αγορά για τις μεταφορές, είναι σημαντικό όχι μόνο να έχουμε κανόνες, αλλά, επίσης, αυτοί να είναι, στον μέγιστο δυνατό βαθμό, ενιαίοι. Τέλος, θα ήθελα να σχολιάσω ένα τρίτο σημείο που είναι επίσης ουσιαστικό, συγκεκριμένα μία τροπολογία που υπέβαλε ο βουλευτής κ. Ari Vatanen. Από το ένα κράτος μέλος στο άλλο οι προϋποθέσεις διαφοροποιούνται με πολλούς τρόπους. Υιοθετώντας αυτήν την τροπολογία, λαμβάνουμε υπόψη ότι στο βόρειο τμήμα της Ένωσης μπορεί να επικρατεί πολύ κρύο, κάτι που καθιστά αναγκαίο να ληφθεί επίσης υπόψη το πώς επηρεάζονται τα υλικά και οι συσκευασίες από αυτό το κρύο. Κύριε Πρόεδρε, είναι θετικό να μπορούμε, και σε αυτήν τη ρύθμιση επίσης, να δείξουμε ευελιξία. Ελπίζω η Επιτροπή να μπορεί να δεχτεί αυτήν την τροπολογία.  Κύριε Πρόεδρε, θα ήθελα να ευχαριστήσω τόσο τον συνάδελφο Koch, όσο και την Αντιπρόεδρο της Επιτροπής για το γεγονός ότι υποστήριξε με τόσο σαφή και κατηγορηματικό τρόπο την ασφάλεια στον τομέα των μεταφορών και την προτεραιότητα της ασφάλειας. Ο συνάδελφος Koch εκπόνησε μια καλή έκθεση, επειδή δεν επιτελέσθηκαν με δραστικό τρόπο οι εργασίες τόσο στην Ευρωπαϊκή Επιτροπή Τυποποίησης, όσο και στο πλαίσιο της Οικονομικής Επιτροπής των Ηνωμένων Εθνών. Θα ήθελα να ρωτήσω την Αντιπρόεδρο εάν μπορεί να μας πει σήμερα σε ποιο σημείο βρίσκονται οι προσπάθειες που καταβάλλουν οι δύο αυτοί οργανισμοί για την εναρμόνιση, και εάν η ΕΕ έχει τη δυνατότητα να επιταχύνει τις εν λόγω προσπάθειες σύμφωνα με τις απλούστερες δυνατές αρχές. Διότι είναι σαφές ότι ακόμα κι αν επιτύχουμε μια εξαιρετικά καλή ρύθμιση εντός της Ευρωπαϊκής Ένωσης, οι μεταφορές δεν σταματούν στα σύνορα της Ένωσης, αλλά συνεχίζονται και πέρα από αυτά. Ως εκ τούτου, είναι σίγουρα σκόπιμο να θεσπισθούν ρυθμίσεις με μεγαλύτερο πεδίο εφαρμογής, και μάλιστα σε περιφερειακό επίπεδο. Εάν η κ. Επίτροπος δεν είναι σε θέση να το πράξει αυτό σήμερα, θα ήταν τότε πρόθυμη να διαβιβάσει γραπτώς στην επιτροπή τις πληροφορίες που αφορούν την κατάσταση των πραγμάτων καθώς και τις τελευταίες εξελίξεις που σημειώνονται στις διαπραγματεύσεις μεταξύ της Ευρωπαϊκής Επιτροπής Τυποποίησης και της Οικονομικής Επιτροπής;  Κύριε Πρόεδρε, εκφράζω εκ νέου τα συγχαρητήριά μου στον κ. Koch για την εργασία του πάνω σε αυτήν την άλλη έκθεση, η οποία συμπληρώνει κατά κάποιον τρόπο τη συζήτηση που πραγματοποιήθηκε τον Οκτώβριο σχετικά με τις σιδηροδρομικές μεταφορές. Μας λυπεί όλους το γεγονός ότι η Ευρωπαϊκή Επιτροπή Τυποποίησης δεν μπόρεσε να ολοκληρώσει, εντός του απαιτούμενου χρόνου, την τροποποίηση των διατάξεων που ήταν αναγκαία για την επαρκή εναρμόνιση στον χώρο της Ευρωπαϊκής Ένωσης. Η συζήτηση αυτή και η τροποποίηση της ισχύουσας οδηγίας μάς επιτρέπουν να συμπεριλάβουμε διαφοροποιημένα γεγονότα, τα οποία μαρτυρούν την πολυμορφία της Ευρώπης μας. Προ ολίγου, ο κ. Vatanen μάς έκανε λόγο για χαμηλές θερμοκρασίες, όχι πλέον για βαθμούς υπό το μηδέν, αλλά για βαθμούς υπό το μηδέν. Ασφαλώς κάνουμε δεκτή την τροπολογία αυτή, είναι απολύτως αιτιολογημένη, και νομίζω ότι πρέπει να συμπεριλάβουμε συγκεκριμένες περιστάσεις που μαρτυρούν την κλιματική πολυμορφία της Ευρωπαϊκής Ένωσης, η οποία μεταφράζεται μερικές φορές σε ιδιάζοντες όρους και σε συγκεκριμένες απαιτήσεις κατά την εξέταση τυποποιήσεων και χαρακτηρισμών τεχνικού τύπου. Θέλω να πω, σχετικά με τα όσα δήλωσε ο κ. Swoboda όσον αφορά τη δραστηριότητα της Ευρωπαϊκής Επιτροπής Τυποποίησης, ότι τους ασκούμε πίεση για να επιταχύνουν στο μέγιστο βαθμό τις εργασίες τους, γιατί θα ήταν τραγικό, παρά τη νέα προθεσμία, να βρεθούμε αντιμέτωποι με τις ίδιες δυσκολίες, μέσα σε ένα χρόνο περίπου, επειδή δεν θα τις έχουν ολοκληρώσει. Τέλος, κύριε Πρόεδρε, έχουν ήδη επισημανθεί τα βασικά προβλήματα που δικαιολογούν την εν λόγω τροποποίηση της οδηγίας, έχουμε αναφερθεί στην καθυστέρηση της Ευρωπαϊκής Επιτροπής Τυποποίησης, στην τροποποίηση ορισμένων διατάξεων, στη συνέπεια μεταξύ του κειμένου της οδηγίας και του περιεχομένου των παραρτημάτων, στην ανάγκη ύπαρξης μεγαλύτερης ακρίβειας. Όλες οι συνεισφορές της κοινοβουλευτικής επιτροπής και του εισηγητή κ. Koch, οι οποίες μεταφράστηκαν σε ξεχωριστές τροπολογίες, συγκεκριμένα σε τέσσερις, γίνονται αποδεκτές από την Επιτροπή. Επομένως, δεχόμαστε τις τέσσερις τροπολογίες που προτάθηκαν.  Η συζήτηση έληξε. Η ψηφοφορία θα διεξαχθεί αύριο, στις  Συντονισμός των Διαρθρωτικών Ταμείων/Ταμείο Συνοχής Η ημερήσια διάταξη προβλέπει τη συζήτηση της έκθεσης της κ. Schroedter, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την ανακοίνωση της Επιτροπής: "Τα διαρθρωτικά ταμεία και ο συντονισμός τους με το Ταμείο Συνοχής - κατευθυντήριες γραμμές για τα προγράμματα της περιόδου - - C-/ - /).  Κύριε Πρόεδρε, κυρία Επίτροπε, - Α! μάλιστα, μόλις έφθασε και ο κ. Επίτροπος, ξέρετε, δεν περίμενα πια να έρθετε. Καλώς ήλθατε στο Κοινοβούλιό μας! Αγαπητοί συνάδελφοι, δεν μπορούμε να παραβλέψουμε το γεγονός ότι τα οφέλη της ευρωπαϊκής εσωτερικής αγοράς συγκεντρώνονται στις πλούσιες περιοχές και ότι ακόμα και εκεί δεν επωφελούνται από αυτό όλα τα στρώματα του πληθυσμού. Για πόσο καιρό ακόμα σκοπεύουμε να αποδεχθούμε, βασικά, μια παρόμοια εξέλιξη που οδηγεί στον αυξανόμενο διαχωρισμό μεταξύ των φτωχών και των πλουσίων περιφερειών; Ενώ στην πέμπτη έκθεση σχετικά με την κατάσταση των περιφερειών, η ανεργία στις φτωχές περιφέρειες ήταν κατά επτά φορές υψηλότερη απ' ό,τι στις πλούσιες περιφέρειες, η έκτη έκθεση κάνει ήδη λόγο για μια ανεργία που είναι κατά οκτώ φορές υψηλότερη, παρ' όλο που διοχετεύονται στις περιφέρειες ευρωπαϊκά κονδύλια των διαρθρωτικών ταμείων. Ως εκ τούτου δεν είναι, βέβαια, να απορεί κανείς για το γεγονός ότι ήδη στο προπαρασκευαστικό στάδιο του νέου κανονισμού για τα διαρθρωτικά ταμεία αρχίζει να προβάλλεται η απαίτηση τα κονδύλια να διατίθενται αποτελεσματικότερα και πιο συγκεντρωτικά για την επίτευξη των ευρωπαϊκών στόχων όπως το υψηλό επίπεδο απασχόλησης και η αειφόρος ανάπτυξη, για να αναφέρω μερικούς μόνον από αυτούς. Το Κοινοβούλιο, προπάντων όμως τα κράτη μέλη, απαίτησαν με έντονο τρόπο βελτιώσεις. Αυτό όμως λησμονήθηκε αρκετά γρήγορα στη συνέχεια, όταν η Επιτροπή ανέπτυξε το νέο σχετικό μέσο, τις κατευθυντήριες γραμμές, και σκόπευε να καταστήσει πιο δεσμευτική την απαίτηση για αποτελεσματικότητα, συγκέντρωση και απλούστευση των διοικητικών διαδικασιών κατά τη χρησιμοποίηση των ευρωπαϊκών διαρθρωτικών ταμείων. Στη συνέχεια, τα κράτη μέλη επικαλέσθηκαν την αρχή της επικουρικότητας και ήθελαν να τους δοθούν απλώς τα χρήματα. Από τη Σύνοδο Κορυφής του Βερολίνου του απέμεινε στη συνέχεια μόνον ο ενδεικτικός χαρακτήρας των κατευθυντηρίων γραμμών, ο οποίος δεσμεύει ωστόσο την Επιτροπή, τουλάχιστον όσον αφορά την έγκριση εκείνων μόνον των προγραμμάτων τα οποία μπορούν όντως να συμβάλλουν στην επίτευξη των ευρωπαϊκών στόχων. Μολονότι διατηρώ κάποιες αμφιβολίες ως προς το εάν το εν λόγω ενδεικτικό μέσον επαρκεί πραγματικά για την επίτευξη αποτελεσματικότητας και συγκέντρωσης και για την υλοποίηση των ευρωπαϊκών στόχων πραγματικά, αποτελεί ωστόσο γεγονός ότι οι κατευθυντήριες γραμμές θα διαδραματίσουν σημαντικό ρόλο στις διαπραγματεύσεις για το κοινοτικό σχέδιο στήριξης. Και οφείλουν να το πράξουν, εάν θέλουμε να ληφθεί στα σοβαρά το ευρωπαϊκό επίπεδο! Το Κοινοβούλιο δεν είχε τη δυνατότητα να αναφερθεί στο περιεχόμενο των κατευθυντηρίων γραμμών, επειδή δεν ζητήθηκε η γνώμη του παρά μόνον αφού είχε παρέλθει προ πολλού η κοινοβουλευτική περίοδος. Τώρα που έχουν προχωρήσει πολύ οι φάσεις προγραμματισμού, δεν έχει νόημα να τα επαναφέρουμε όλα. Για τον λόγο αυτό, στην έκθεσή μου επικεντρώνομαι σε συμφωνία με την επιτροπή στον στρατηγικό χαρακτήρα του μέσου. Πρώτον, η έκθεση εξετάζει την αποτελεσματικότητα του ιδίου του μέσου. Δεύτερον, φανερώνει τις ελλείψεις στο έγγραφο της Επιτροπής. Έτσι, στο κύριο τμήμα των διαρθρωτικών ταμείων, για παράδειγμα, παραλήφθηκε απλούστατα η εταιρική σχέση. Μάταια ψάχνουμε στο έγγραφο την κεντρική αρχή που καλεί τα κράτη μέλη να επεξεργασθούν τα προγράμματα επί τόπου μαζί με τις κοινότητες και τις περιφέρειες, αλλά και μαζί με τους τοπικούς παράγοντες, τους οικονομικούς και κοινωνικούς συνδέσμους, τις ΜΚΟ, τα συνδικάτα, τις ενώσεις επιχειρηματιών, τις οργανώσεις γυναικών, τις πρωτοβουλίες πολιτών και τις πρωτοβουλίες απασχόλησης. Το ερώτημα γιατί παραλήφθηκε η εταιρική σχέση παραμένει αναπάντητο μέχρι σήμερα. Το Κοινοβούλιο προβάλλει βασικές απαιτήσεις εδώ. Προσδοκεί από την Επιτροπή να εγκρίνει εκείνα, μόνον, τα προγράμματα που εκπονήθηκαν στο πλαίσιο μιας τέτοιου είδους εταιρικής σχέσης. Και όντως απορώ, αγαπητοί συνάδελφοι της Συντηρητικής Ομάδας, που βρίσκω τόσο ξαφνικά, από τη μία μέρα στην άλλη, τροπολογίες που αποσκοπούν στην κατάργηση της αποκεντρωμένης προσέγγισης. Το μόνο που μπορώ να πω είναι να το μεταφέρετε στις περιφέρειές σας και να εξηγήσετε στους εκλογείς σας τον λόγο για τον οποίο δεν πρόκειται να υλοποιηθεί στις περιφέρειες η ευρωπαϊκή αρχή της αποκέντρωσης. Είμαι σίγουρος πως δεν θα γλιτώσετε εντελώς σώοι και αβλαβείς από αυτό. Δεν είναι δυνατόν να συμφωνούμε εδώ για αρχές και όταν πρόκειται για την εφαρμογή τους να κάνει πάλι ο καθένας αυτό που θέλει. Επ' αυτού θέλω να κάνω αμέσως και μια μικρή παρατήρηση που απευθύνεται στην κυβέρνηση της χώρας μου όπου σκοπεύουν να αγνοήσουν απλώς την οριζόντια κοινοτική πολιτική όσον αφορά την προστασία του περιβάλλοντος και όπου ήταν της άποψης ότι δεν είναι απαραίτητο να εφαρμοσθεί η οδηγία για την πανίδα, τη χλωρίδα και τους οικοτόπους. Θεωρώ πως είναι καλό που η Επιτροπή παραμένει αυστηρή στο θέμα αυτό. Με αυτό έρχομαι στο τελευταίο θέμα. Οι κατευθυντήριες γραμμές πρέπει να αποτελέσουν τον συγκεκριμένο γνώμονα για το εάν εφαρμόζεται πραγματικά το άρθρο του Κανονισμού. Προσδοκώ από την Επιτροπή, οι κατευθυντήριες γραμμές, οι οποίες εμφανίζουν, ως γνωστόν, πραγματικά επαρκή ελαστικότητα, να αποτελέσουν όντως το μέτρο για τις διαπραγματεύσεις. Εμείς υποστηρίζουμε την ευρωπαϊκή θέση. Αυτό σημαίνει πως η βιωσιμότητα στην πολιτική των μεταφορών πρέπει να ληφθεί υπόψη στον ίδιο ακριβώς βαθμό όπως και το ποσοστό των γυναικών στην προώθηση καθώς και το γεγονός ότι κάθε πρόγραμμα προβλέπει και τη συνολική επιχορήγηση και ότι με αυτό καθίσταται δυνατή η ύπαρξη μιας βιώσιμης αστικής ανάπτυξης καθώς και πραγματικά πρότυπων μοντέλων στην ύπαιθρο. Προσδοκώ ότι αυτά θα είναι τα αποτελέσματα των κοινοτικών σχεδίων στήριξης και να μην σκοντάψετε πάλι εδώ. Διότι πώς αλλιώς σκοπεύουμε να επιτύχουμε τη μείωση του ποσοστού της ανεργίας, εάν περιμένουμε πάλι, εάν προσπαθήσουμε πάλι να το επιτύχουμε με ζαβολιές; Δεν μπορούμε να περιμένουμε! Τα χρόνια αυτά είναι τα τελευταία όπου μπορούμε να εφαρμόσουμε την ευρωπαϊκή διαρθρωτική πολιτική σε αυτόν τον υψηλό βαθμό χρηματοδότησης. Μετά από αυτό θα προστεθούν πολλές χώρες, και τότε θα πρέπει ούτως ή άλλως να δημιουργήσουμε πολύ καλύτερες, αποτελεσματικότερες και πιο συγκεντρωτικές δομές. Κι αυτό θα είναι μόνον η αρχή. Για τον λόγο αυτό προσδοκώ από την Επιτροπή να λάβει σοβαρά υπόψη τα αιτήματα του Κοινοβουλίου κατά τις διαπραγματεύσεις και να εφαρμόσει εδώ πραγματικά την ευρωπαϊκή θέση, παρέχοντας, επιτέλους, με τον τρόπο αυτό μια ευκαιρία σε μια προοδευτική περιφερειακή πολιτική.  Kύριε Πρόεδρε, είναι ιδιαίτερα ευχάριστο για εμένα να πραγματοποιώ την πρώτη μου ομιλία στο Ευρωπαϊκό Κοινοβούλιο για ένα θέμα που θεωρείται ως το πιο σημαντικό στο τμήμα του Ηνωμένου Βασιλείου το οποίο εκπροσωπώ σε αυτό το Κοινοβούλιο, δηλαδή στην Ουαλία. Ένα μεγάλο τμήμα της Ουαλίας, όπως γνωρίζετε, έχει αποκτήσει το καθεστώς του στόχου στο πλαίσιο του προγράμματος των διαρθρωτικών ταμείων. Είναι αρκετά σαφές ότι, πολλοί άνθρωποι στην Ουαλία περιμένουν το πρόγραμμα των ευρωπαϊκών διαρθρωτικών ταμείων να απαλύνει ορισμένες από τις μεγάλες δυσκολίες που αναμφισβήτητα αντιμετωπίζουμε. Βλέπουμε τη φτώχεια να αυξάνεται στην Ουαλία, και να αυξάνεται ακόμη περισσότερο από το Βλέπουμε το χάσμα μεταξύ των πλούσιων και των φτωχών να διευρύνεται. Προσβλέπουμε συνεπώς, στο πλαίσιο του προγράμματος των διαρθρωτικών ταμείων, όχι μόνο να δούμε μια βιομηχανική αναδιάρθρωση, αλλά να δούμε επίσης μια ευρύτερη βελτίωση στο σύνολο της οικονομικής βάσης της Ουαλίας. Ωστόσο, αυτό που είναι πολύ επιζήμιο για μας είναι η πεποίθηση ότι, κατά κάποιο τρόπο, η χορήγηση της ενίσχυσης από τα διαρθρωτικά ταμεία είναι κάτι που, κατά μία έννοια, υπήρξε επιτυχία της κυβέρνησης. Δυστυχώς, είναι μόνο μια αναγνώριση των τεράστιων δυσκολιών που αντιμετωπίζει η Ουαλία. Για τον λόγο αυτό επιθυμώ να υπογραμμίσω ορισμένα από τα ζητήματα που θεωρώ ότι η Επιτροπή πρέπει να λάβει υπόψη της κατά προτεραιότητα. Προσβλέπουμε στην Επιτροπή για να ασχοληθεί με τα ζητήματα που αφορούν την προσθετικότητα. Είμαστε δυσαρεστημένοι από το γεγονός ότι οι εν λόγω αριθμοί φαίνονται κατά κάποιο τρόπο να αποκρύπτονται εν μέσω των αριθμών του Ηνωμένου Βασιλείου. Προσβλέπουμε επίσης στην Επιτροπή για να διασφαλίσει την ύπαρξη της ανάλογης χρηματοδότησης για τις δράσεις. Προσβλέπουμε στην Επιτροπή για να θέσει την πρόκληση στην κυβέρνηση του Ηνωμένου Βασιλείου, ώστε να διασφαλισθεί ότι ο ιδιωτικός τομέας, ο οποίος πρέπει σίγουρα να παρέχει τη μεγαλύτερη ορμή για τις δαπάνες των διαρθρωτικών ταμείων, συμμετέχει στο στάδιο του σχεδιασμού. Τέλος, ζητούμε η Επιτροπή να διασφαλίσει ότι τα χρήματα των διαρθρωτικών ταμείων δαπανώνται με διαφανή τρόπο. Πάρα πολλά από όσα συμβαίνουν σε αυτό το Κοινοβούλιο δεν είναι διαφανή. Αυτός είναι ένας τομέας στον οποίο πιστεύω ότι η Επιτροπή μπορεί να γίνει πολύ καλός φίλος της Ουαλίας.  Kύριε Πρόεδρε, η επιτροπή μας πραγματεύεται αυτά τα θέματα από πάρα πολλές διαφορετικές απόψεις, και καταρχάς θα μιλήσω από την οπτική γωνία της έρευνας. Θεωρούμε πολύ θετικό το γεγονός ότι η εισηγήτρια της έκθεσης συμπεριέλαβε στα συμπεράσματά της την πρόταση της επιτροπής μας για επέκταση, στα κράτη που έχουν επιλεγεί για το Ταμείο Συνοχής, της υποδομής στον τομέα της έρευνας με τη δημιουργία πανεπιστημίων και εκπαιδευτικών ιδρυμάτων, προκειμένου να επωφεληθούν από αυτά περισσότερο από πριν οι κάτοικοι των λιγότερο αναπτυγμένων περιοχών και να διευκολυνθούν οι μορφωμένοι άνθρωποι να παραμείνουν στις αγροτικές περιοχές. Τούτο μπορεί να επιτευχθεί με κυβερνητικά μέτρα και μία τέτοιου είδους αποκέντρωση της ανώτερης εκπαίδευσης συνιστά αναμφισβήτητα ωφέλιμη πολιτική για την εξισορρόπηση της ανάπτυξης. Το δεύτερο θέμα στο οποίο επιθυμούμε να επιστήσουμε την προσοχή, ιδιαιτέρως από την οπτική γωνία της βιομηχανικής πολιτικής, είναι πως θα επιθυμούσαμε η Επιτροπή να δώσει μεγαλύτερη προσοχή, κατά τον σχεδιασμό της για τον συντονισμό των πόρων του Ταμείου Συνοχής και των διαρθρωτικών ταμείων, στις επιπτώσεις από την αύξηση της χρήσης του Διαδικτύου και την αύξηση του ηλεκτρονικού εμπορίου και των υπηρεσιών. Στο παρελθόν, η φτώχεια και ο πλούτος εξαρτώνταν περισσότερο από τις δομές των βιοποριστικών μέσων. Πλούσιες ήταν εκείνες οι περιοχές που διέθεταν βιομηχανικές θέσεις εργασίας, ωστόσο στις μέρες μας αυτές οι περιοχές ενδέχεται να γίνουν βάρος και πιθανόν να περιπέσουν σε φτώχεια, οπότε χρειάζεται επίσης να γίνουν επενδύσεις σε νέους τομείς, στην επονομαζόμενη ηλεκτρονική παραγωγή καθώς και στην παραγωγή των υπηρεσιών, διότι αυτοί είναι οι τομείς του μέλλοντος. Τούτα, κατά την άποψή μου, δεν έτυχαν της δέουσας προσοχής στην ίδια την έκθεση που συνέταξε η επιτροπή, συνεπώς, από την πλευρά της Επιτροπής Βιομηχανίας εφιστώ την προσοχή της Επιτροπής στο συγκεκριμένο θέμα. Εν κατακλείδι, ως Επιτροπή Ενέργειας θα ευχόμασταν να είχε δοθεί ακόμη μεγαλύτερη έμφαση στην υποστήριξη των ανανεώσιμων πηγών ενέργειας από τους πόρους του Ταμείου Συνοχής και του ΕΤΠΑ, και μέσω αυτών να είχε καταστεί δυνατή με τον συντονισμό η μεγαλύτερη χρήση των ανανεώσιμων μορφών ενέργειας, έτσι ώστε οι ανεπαρκείς χρηματοδοτικοί πόροι του ενεργειακού προγράμματος να εξισορροπούνταν με τα συγκεκριμένα άφθονα κονδύλια.  Κύριε Πρόεδρε, θα ήθελα πάρα πολύ να ευχαριστήσω την κυρία Schroedter για το έργο που επιτέλεσε επί του θέματος και να εξηγήσω στους συναδέλφους ότι μιλώ εκ μέρους της συναδέλφου μου, της κυρίας Flautre, η οποία παρακολούθησε το θέμα εκ μέρους της Επιτροπής Απασχόλησης και Κοινωνικών Υποθέσεων, αλλά η οποία δυστυχώς είναι άρρωστη. Θα ήθελα να επιστήσω την προσοχή των ακροατών στις τροπολογίες αριθ. και , οι οποίες συμφωνήθηκαν από την Επιτροπή Απασχόλησης και Κοινωνικών Υποθέσεων, αλλά ωστόσο δεν έγιναν αποδεκτές από την Επιτροπή Περιφερειακής Πολιτικής, Μεταφορών και Τουρισμού. Οι εν λόγω τροπολογίες ασχολούνται με την κοινωνική οικονομία και την ανάγκη να παρασχεθεί κεφάλαιο κοινωνικού κινδύνου και να υποστηριχθούν οικονομικά τοπικά σχέδια για την ανάπτυξη των ευκαιριών απασχόλησης και για την ενίσχυση της κοινωνικής συνοχής. Στο παρελθόν, αυτό το Κοινοβούλιο αντιμετώπισε την κοινωνική οικονομία ως σημαντικό ενδεχόμενο παράγοντα απασχόλησης. Οι συγκεκριμένες τροπολογίες συνάδουν επίσης με την άποψη αυτού του Κοινοβουλίου, ότι ο κοινωνικός αποκλεισμός είναι ένα σοβαρό θέμα που χρήζει εποικοδομητικής δράσης. Ελπίζουμε εκείνοι που σκέπτονται να απορρίψουν αυτές τις τροπολογίες να έχουν να παρουσιάσουν πολύ ισχυρά επιχειρήματα τόσο στο Κοινοβούλιο όσο και στους πολίτες τους που αναζητούν απασχόληση. Στην έκθεσή της, η κυρία Flautre επέστησε επίσης την προσοχή σε έναν τομέα όπου ο συντονισμός απουσιάζει έντονα, αλλά ωστόσο είναι επειγόντως απαραίτητος. Οι προτάσεις της Επιτροπής αναφέρονται στους τέσσερεις πυλώνες της στρατηγικής για την απασχόληση και στους πέντε τομείς δράσης του Ευρωπαϊκού Κοινωνικού Ταμείου. Εντούτοις, η έλλειψη συγκεκριμένων κατευθυντήριων γραμμών εδώ είναι ιδιαίτερα λυπηρό γεγονός, καθώς η ιδέα σύνδεσης των παρεμβάσεων του Κοινωνικού Ταμείου με τη στρατηγική για την απασχόληση θα υλοποιηθεί για πρώτη φορά κατά τη περίοδο προγραμματισμού - Θα μπορούσε να λεχθεί ότι η παράλειψη δίδει την εντύπωση ότι ούτε και η Επιτροπή γνωρίζει πώς να εξασφαλίσει τον μέγιστο δυνατό συντονισμό μεταξύ των παρεμβάσεων του Ευρωπαϊκού Κοινωνικού Ταμείου, οι οποίες θα αναθεωρηθούν μετά από τριάμιση χρόνια, και των ετήσιων εθνικών σχεδίων για την απασχόληση που καταρτίζουν τα κράτη μέλη. Ελπίζουμε ότι η Επιτροπή θα μπορέσει να μας διαβεβαιώσει ότι επρόκειτο για παράλειψη, η οποία αντιμετωπίζεται τώρα εποικοδομητικά.  Κύριε Πρόεδρε, κύριε Επίτροπε, κυρίες και κύριοι, η πρόταση που υπέβαλε η Επιτροπή, κατά την άσκηση της εντολής που της έχει ανατεθεί, είναι ένα λογικό σημείο εκκίνησης για την Επιτροπή Γεωργίας και Ανάπτυξης της Υπαίθρου. Όμως, εγώ θα ήθελα να τονίσω εδώ ότι αυτό το σημείο εκκίνησης μάς υποδεικνύει τις προκλήσεις με τις οποίες βρισκόμαστε αντιμέτωποι: τη διατήρηση του πληθυσμού στις αγροτικές περιοχές, λαμβάνοντας υπόψη τις αλλαγές που σημειώνονται σε όλα τα είδη των οικονομικών δραστηριοτήτων, λόγω της επιτεινόμενης απώλειας ειδικού βάρους του αγροτικού τομέα μεταξύ των πηγών εισοδήματος της αγροτικής κοινωνίας. Το γεγονός αυτό, σε συνδυασμό με τις ελλείψεις στα δίκτυα υποδομών και υπηρεσιών καθώς και με την περιορισμένη, κατά κύριο λόγο εποχιακή και ελάχιστα διαφοροποιημένη, προσφορά εργασίας εντείνουν την έξοδο του πληθυσμού από τις αγροτικές περιοχές. Οι επιπτώσεις δεν αφήνουν περιθώρια για ελπίδες. Οι νέοι είναι αυτοί που εξαφανίζονται, αυτοί που εκπαιδεύονται και βρίσκουν εργασία μακριά από τις αγροτικές περιοχές, γεγονός το οποίο έχει δυσμενείς συνέπειες στις περιοχές αυτές. Αυτή η απουσία υποδομών αποτελεί επίσης ανασταλτικό παράγοντα για την εγκατάσταση επιχειρήσεων και τη δημιουργία νέων θέσεων εργασίας. Πρέπει να ληφθεί υπόψη ότι η ύπαιθρος αντιπροσωπεύει σχεδόν τα τέσσερα πέμπτα της έκτασης της Ευρωπαϊκής Ένωσης. Η γεωργία συμμετέχει μόνον κατά ,% στις θέσεις απασχόλησης στην Ένωση. Επιπλέον, τα τρία τέταρτα των γεωργών είναι μερικώς απασχολούμενοι και χρειάζονται σημαντικά συμπληρώματα στο εισόδημά τους. Για το λόγο αυτό, ένας από τους σημαντικότερους και πρωταρχικούς στόχους που θα έπρεπε να θέσουμε στην Ευρωπαϊκή Ένωση είναι να καταβάλουμε προσπάθειες για τη δημιουργία νέων θέσεων εργασίας στις περιοχές της υπαίθρου, πέραν του αγροτικού τομέα, σε τομείς όπως ο αγροτουρισμός, ο αθλητισμός, ο πολιτισμός, η αποκατάσταση της κληρονομιάς, η εγκατάσταση και η μετατροπή των επιχειρήσεων, οι νέες τεχνολογίες, οι υπηρεσίες, κ.λπ. Ωστόσο, ο ρόλος της γεωργίας, παρότι όχι πλέον αποκλειστικός, συνεχίζει να είναι θεμελιώδης, όχι μόνο για να αποφευχθεί η οικονομική και κοινωνική αποδιάρθρωση των αγροτικών περιοχών και ο κίνδυνος να δημιουργηθούν νέες πόλεις-φαντάσματα, αλλά και διότι οι γεωργοί διαδραματίζουν αποφασιστικό ρόλο στη χωροταξική διαχείριση, τη διατήρηση της βιοποικιλότητας και την προστασία του περιβάλλοντος. Επομένως, υποστηρίζουμε την εφαρμογή μιας γεωργικής πολιτικής και πολιτικής ανάπτυξης της υπαίθρου, η οποία θα συμβαδίζει με τους στόχους που έχουμε επισημάνει· και υποστηρίζουμε ότι οι αγροτικές περιοχές, στις αρχές του ου αιώνα, πρέπει να είναι ανταγωνιστικές και πολυλειτουργικές από αγροτική άποψη και να προσφέρουν χώρο στη διαφοροποίηση των μη αγροτικών δραστηριοτήτων. Έχει μεγάλη σημασία να δοθεί προτεραιότητα σε γενικά κριτήρια χωροταξίας και πληθυσμιακής ισορροπίας και να ληφθούν υπόψη τα πορίσματα στα οποία κατέληξε η Επιτροπή Γεωργίας και Ανάπτυξης της Υπαίθρου ως προς πέντε βασικές πτυχές και τα οποία εγκρίθηκαν μόνο εν μέρει από την Επιτροπή Περιφερειακής Πολιτικής, Μεταφορών και Τουρισμού στα σημεία και Συμπεραίνοντας, θα ζητούσα από την Επιτροπή να ληφθούν υπόψη τα πέντε αυτά σημεία κατά την κατάρτιση των πορισμάτων των τεσσάρων πυλώνων, επειδή αντιλαμβάνομαι ότι, για την Ευρωπαϊκή Ένωση, η σταθεροποίηση του πληθυσμού στην ύπαιθρο πρέπει να είναι ένας από τους πρωταρχικούς στόχους.  Κύριε Πρόεδρε, κύριε Επίτροπε, αγαπητοί συνάδελφοι, θα ήθελα να ξεκινήσω την παρέμβασή μου ευχαριστώντας την εισηγήτρια κ. Schroedter για την εργασία της, η οποία πιστεύω ότι είναι πολύ προσεγμένη. Επιπλέον, θέλω επίσης να την ευχαριστήσω για τη θέληση που επέδειξε όσον αφορά τη διεξαγωγή διαλόγου με τις υπόλοιπες πολιτικές ομάδες, τη στιγμή που έπρεπε να βρεθούν μορφές δέσμευσης ενώπιον αυτού του καταιγισμού τροπολογιών, που είναι ίσως περισσότερες από αυτές που αναμένονταν, αλλά οι οποίες ανταποκρίνονται πραγματικά στη σπουδαιότητα της έκθεσης που αποτελεί αντικείμενο της συζήτησής μας. Για εμάς, είναι σημαντικό να ληφθούν υπόψη από την Επιτροπή τα συμπεράσματα που θα εγκριθούν από αυτό το Κοινοβούλιο, τουλάχιστον ως προς την ουσία, επειδή στις περιστάσεις στις οποίες βρισκόμαστε θα μπορούσαμε να δώσουμε την εντύπωση ότι αυτό που κάνουμε εδώ είναι άχρηστο, τελείως ρητορικό. Αλλά η αλήθεια είναι ότι εμείς πιστεύουμε, και αυτό αντανακλάται και στο γράμμα των συμπερασμάτων, ότι η Επιτροπή πρέπει να λάβει υπόψη της τα όσα εγκρίνει το Κοινοβούλιο, κυρίως εν όψει της αναθεώρησης αυτών των κατευθυντήριων γραμμών στη μέση της περιόδου. Στις τροπολογίες μας έχουμε καθορίσει τη σημασία που έχει για εμάς η δημιουργία των απαραίτητων συνεργιών μεταξύ των διαρθρωτικών ταμείων, του Ταμείου Συνοχής και των κοινοτικών πρωτοβουλιών, έτσι ώστε η εφαρμογή τους να αντανακλάται με τον καλύτερο και τον πιο αποδοτικό τρόπο στην προοδευτική εξάλειψη των ανισοτήτων μεταξύ των περιφερειών και στη δημιουργία θέσεων εργασίας, τα οποία, εν ολίγοις, αποτελούν τους δύο βασικούς σκοπούς των ταμείων για τα οποία συζητάμε. Και για να επιτύχουμε μια ταχύτερη και αποτελεσματικότερη ώθηση στην υλοποίηση αυτών των στόχων, πιστεύουμε ότι είναι απαραίτητο να συμμετέχουν σε αυτήν την πρωτοβουλία όσοι δημιουργούν τις θέσεις εργασίας, όσοι έχουν πραγματικά επιχειρηματικό πνεύμα και όσοι εγγυώνται στην πραγματικότητα νέες πηγές εργασίας, και αυτοί είναι οι επιχειρηματίες. Ειδικά οι μικρομεσαίοι επιχειρηματίες πρέπει να συμμετάσχουν στη διανομή των εν λόγω κεφαλαίων. Εάν δεν γίνουν έτσι τα πράγματα, εάν οι επιχειρηματίες αισθάνονται περιθωριοποιημένοι, εάν οι επιχειρηματίες δεν μπορούν να συμμετέχουν, όχι μόνο στη διαχείριση αλλά και στη παραλαβή των κεφαλαίων αυτών, θα έχουμε χάσει μια ευκαιρία να προσεγγίσουμε τους στόχους μας ταχύτερα. Επίσης, για να επιτύχουμε τους στόχους μας, για να καταφέρουμε να ξεπεράσουμε τις ανισότητες μεταξύ των περιφερειών και να αναζητήσουμε πηγές απασχόλησης, είναι σημαντικό να δεσμευθούμε αληθινά υπέρ των νέων τεχνολογιών, υπέρ των δικτύων μεταφορών και επικοινωνιών και υπέρ των ανανεώσιμων πηγών ενέργειας. Και όλα αυτά - επιμένω - με τη συμμετοχή της ιδιωτικής επιχείρησης η οποία, ενώνοντας τις προσπάθειές της με τις προσπάθειες των δημοσίων αρχών, συμπληρώνοντάς τις και χωρίς ποτέ να παρεμποδίζεται ή να αποκλείεται, είναι αυτή που θα δημιουργήσει τον κοινωνικό πλούτο και τις θέσεις εργασίας.  Κύριε Πρόεδρε, θεωρώ υποχρέωσή μου να υπενθυμίσω στον συνάδελφό μου, τον κ. Evans, για ποιον λόγο η Ουαλία απέκτησε στην πραγματικότητα το καθεστώς του στόχου Αυτό συνέβη λόγω των επονείδιστων πολιτικών του δικού του κόμματος, του Κόμματος των Συντηρητικών. Επιτρέψτε μου επίσης να του υπενθυμίσω ότι, όταν ο αρχηγός του κόμματός του, ο κ. Hague, ήταν υπουργός Ουαλίας παραβίασε κάθε κανόνα αναφορικά με την προσθετικότητα, γεγονός που οδήγησε σε μία αυστηρή επιστολή από την Επίτροπο Wulf-Mathies αναφορικά με τις κανονιστικές απαιτήσεις. Μπορώ να σας πω ότι η βρετανική κυβέρνηση είναι ενήμερη για τις κανονιστικές απαιτήσεις σχετικά με την προσθετικότητα του στόχου Προτείνω ο κ. Evans να γυρίσει και να διαβάσει τον κανονισμό. Η Ομάδα μου έχει υποβάλει εκτενείς τροπολογίες και στις δύο εκθέσεις που τίθενται σήμερα προς συζήτηση. Θέλω να επικεντρώσω τη σκέψη μας στον ουσιαστικό ρόλο των κατευθυντήριων γραμμών. Ο στόχος είναι να παράσχουμε ένα πλαίσιο και ένα εργαλείο για την ενίσχυση και την επίταση της οικονομικής αναγέννησης, να επιτύχουμε την αποτελεσματικότερη δυνατή χρήση των πόρων με την ευρύτερη δυνατή συνεργασία και να θέσουμε αυτές τις περιοχές ξανά στον δρόμο της ανάκαμψης και της βιώσιμης ανάπτυξης, ώστε τελικά να εξέλθουν από το περιφερειακό μηχάνημα που τις συντηρεί στη ζωή. Είναι σημαντικό να προσδιορίσουμε τις ικανότητες και το δυναμικό των περιφερειών μας στον τομέα της υψηλής τεχνολογίας. Είναι ιδιαίτερα σημαντικό υπό το φως των αναφορών στα μέσα ενημέρωσης, σύμφωνα με τις οποίες η Ευρώπη χάνει ταχέως έδαφος σε σχέση με τις ΗΠΑ στις βιομηχανίες ανάπτυξης υψηλής τεχνολογίας του μέλλοντος. Η λειτουργία του προηγούμενου γύρου προγραμμάτων είναι επίσης πολύ διδακτική, αφού μας λέει τι δεν πρέπει να περιλαμβάνουν οι κατευθυντήριες γραμμές. Δεν πρέπει να περιλαμβάνουν τη δημιουργία επιπρόσθετων επιπέδων γραφειοκρατίας και τυπικών διατυπώσεων. Δεν πρέπει να περιλαμβάνουν την αλλαγή προτεραιοτήτων και πολιτικών στα μισά της ανάπτυξης του σχεδίου, γεγονός που καταλήγει σε αναπόφευκτες καθυστερήσεις και μικρότερη απορρόφηση κονδυλίων, ιδιαίτερα υπό το φως των νέων δημοσιονομικών απαιτήσεων. Η εφαρμογή και λειτουργία των κατευθυντήριων γραμμών δεν μπορεί να αφεθεί στην προσωπική ερμηνεία του τάδε ή δείνα υπαλλήλου είτε της Επιτροπής είτε του δημόσιου τομέα. Πρέπει να υπάρχει μια εσωτερική συνέπεια στη διεύθυνση της Επιτροπής, με παράλληλο σεβασμό των συγκεκριμένων τοπικών και περιφερειακών πτυχών των προγραμμάτων της Επιτροπής. Το συμπέρασμα είναι ότι θα πρέπει να καταστήσουμε τις κατευθυντήριες γραμμές ευρείες, ενδεικτικές και ευέλικτες για να επικουρούν τους διαχειριστές των προγραμμάτων μας και τους αποδέκτες της χρηματοδότησης και για να αποκομίσουμε το μέγιστο δυναμικό από τους νέους τομείς αναγέννησής μας. Εάν μπορέσουμε να μεταλαμπαδεύσουμε το πνεύμα της επιχειρηματικής δραστηριότητας στις φτωχές και διαρθρωτικά ασθενείς περιφέρειές μας, θα τις θέσουμε τελικά στο μονοπάτι της προσέλκυσης της εμπιστοσύνης σημαντικών επενδυτών, γεγονός που θα αποτελέσει το κλειδί για τη μελλοντική επιτυχία. Αυτός είναι ο τρόπος με τον οποίο θα κρίνουμε την επιτυχία των εν λόγω κατευθυντήριων γραμμών: εάν η περιφερειακή πολιτική της ΕΕ, με καλές, σταθερές και ικανές κατευθυντήριες γραμμές, μπορεί να προσφέρει νέες ευκαιρίες και να επιτρέψει στις φτωχές και διαρθρωτικά ασθενείς περιφέρειές μας να ασκήσουν πλήρως τον ρόλο τους, συνεισφέροντας στην ανάπτυξη και την ευημερία της ΕΕ.  Αξιότιμε κύριε Πρόεδρε, αξιότιμε κύριε Επίτροπε, αξιότιμοι συνάδελφοι, επιθυμώ να ευχαριστήσω την κυρία Schroedter για την καλή έκθεσή της. Εξέτασε σε βάθος το θέμα και έλαβε δεόντως υπόψη της, την περίοδο επεξεργασίας της έκθεσης στην επιτροπή, τις πολλές τροποποιήσεις οι οποίες πραγματοποιήθηκαν στην παρούσα έκθεση. Επίσης, η εισηγήτρια της έκθεσης πολύ σωστά διαπίστωσε ότι δεν υπήρξε έγκαιρη διαβούλευση του Κοινοβουλίου για τις κατευθυντήριες γραμμές. Τώρα το θέμα έχει αργοπορήσει κατά πολύ. Ευελπιστώ ότι η λήψη θέσης του Κοινοβουλίου θα βοηθήσει, εντούτοις, στην ενδιάμεση αξιολόγηση των προγραμμάτων και στην υλοποίησή τους. Ο χρόνος επεξεργασίας της έκθεσης επεκτάθηκε υπερβολικά. Στην έκθεση ενσωματώθηκαν λεπτομερή ζητήματα και επίσης ζητήματα τα οποία είχαν ήδη προβληθεί σε προηγούμενες εκθέσεις. Στην παρούσα φάση είναι πιο σημαντικό να επικεντρωθούμε στην αξιολόγηση, πώς με αυτή τη διαδικασία μπορούμε να κατευθύνουμε την περιφερειακή πολιτική της Ένωσης, ενθυμούμενοι ότι ο στόχος είναι η μείωση των περιφερειακών ανισοτήτων. Η Ομάδα μας δίνει έμφαση στην αρχή της επικουρικότητας, στην ευθύνη των κρατών μελών και στη σημασία των τοπικών φορέων κατά την κατάρτιση και υλοποίηση των προγραμμάτων. Ιδιαίτερα σημαντική είναι η συμμετοχή των μικρών και μεσαίων επιχειρήσεων κατά τον σχεδιασμό και την υλοποίηση των προγραμμάτων. Η Ομάδα μας θεωρεί επίσης σημαντικό να ληφθούν περισσότερο υπόψη οι υπερπόντιες και οι λοιπές απόκεντρες περιφέρειες και επιθυμεί την αύξηση της αλληλεπίδρασης μεταξύ των αστικών και αγροτικών περιοχών. Αντιτιθέμεθα στον υπερβολικό προστατευτισμό της κεντρικής διοίκησης της Ένωσης και των κρατών μελών της και ζητούμε τη μείωση της κατεστημένης γραφειοκρατίας κατά την κατάρτιση και υλοποίηση των προγραμμάτων. Με την υποστήριξη της Ένωσης, το αποτέλεσμα των υλοποιηθεισών δράσεων έχει πολύ συχνά αποδυναμωθεί από την αργή λήψη αποφάσεων και την πολύπλοκη διοίκηση. Συχνά έχουν χορηγηθεί κονδύλια για δράσεις από τις οποίες δεν προέκυψε κανένα μόνιμο όφελος για την περιοχή. Οι δράσεις πρέπει να είναι περισσότερο αποτελεσματικές, ευέλικτες και επιτυχείς. Στο πλαίσιο προετοιμασίας της έκθεσης ήταν ενδιαφέρουσα η διεξαγωγή διαλόγου για την περιφερειακή πολιτική και γενικότερα για την περιφερειακή πολιτική της Ένωσης. Για εμάς τους νέους βουλευτές ήταν η πρώτη φορά, και πρόκειται για μία ιδιαίτερα ενδιαφέρουσα διαδικασία. Η παρούσα έκθεση είναι εξαιρετικά καλή και η Ομάδα μας την υποστηρίζει.  Κύριε Πρόεδρε, κύριε Επίτροπε, αγαπητοί συνάδελφοι, ενδεικτικό παράδειγμα του ότι αυτό το Κοινοβούλιο δεν έχει ακόμη ξεπεράσει το στάδιο του συμβουλευτικού και υποταγμένου θεσμικού οργάνου αποτελεί το γεγονός ότι, η εξαίρετη έκθεση της συναδέλφου της Ομάδας μου, της κ. Elisabeth Schroedter, δεν μπόρεσε να φθάσει στην Ολομέλεια διότι τα προγράμματα περιφερειακής ανάπτυξης της περιόδου -, προς όφελος των περιοχών που εντάσσονται στο Στόχο κωλυσιεργούν εδώ και πολλούς μήνες στα συρτάρια της Επιτροπής. Λαμβάνοντας υπόψη μας αυτή την κατάσταση, θα πρέπει πάντως, από το βήμα αυτό, να προβάλουμε την απαίτηση τα κοινοτικά πλαίσια στήριξης για την εν λόγω περίοδο, πριν από την τελική τους έγκριση, να εξεταστούν και να έλθουν προς συζήτηση σε αυτό το Κοινοβούλιο, συγκεκριμένα υπό το πρίσμα των κατευθυντηρίων γραμμών που υποβάλλουμε σήμερα, δεδομένου ότι θεωρούμε ιδιάζουσας σημασίας την ικανότητα αυτών των προγραμμάτων να δημιουργήσουν θέσεις απασχόλησης στις φτωχότερες ή λιγότερο ανεπτυγμένες περιοχές, ενώ ταυτόχρονα, με τον τρόπο αυτό, θα συμβάλουμε στη μεταστροφή των αρνητικών τάσεων προς την αύξηση των ανισοτήτων, που υπάρχουν σήμερα στην ευρωπαϊκή κοινωνία, και στην επίτευξη προόδων προς μία Ευρώπη περισσότερο δίκαιη.  Κύριε Πρόεδρε, δεν θα πρέπει να ξεχνάμε ότι ο πρωταρχικός και στρατηγικός στόχος των διαρθρωτικών ταμείων και του Ταμείου Συνοχής, και του συντονισμού τους, είναι η επίτευξη της οικονομικής και κοινωνικής συνοχής. Εμείς έχουμε την υποχρέωση να συμμετέχουμε στην εκπόνηση των κατευθυντήριων γραμμών, καθώς και στην αξιολόγηση των αποτελεσμάτων. Και αυτό επειδή είμαστε οι εκπρόσωποι των πολιτών στην Ευρώπη των Πολιτών και όχι μόνο σε μία Ευρώπη των Κρατών και των Περιφερειών. Διαπιστώνουμε ότι τα Ταμεία αποτελούν έναν όρο απαραίτητο, όχι όμως επαρκή, για την επίτευξη της οικονομικής και κοινωνικής συνοχής. Εάν λάβουμε ως μοναδικό δείκτη το ακαθάριστο εγχώριο προϊόν ανά κάτοικο, είναι πιθανό να κάνουμε λάθος. Μερικοί συνάδελφοι έχουν ήδη μιλήσει για την ανεργία, για τη δημογραφική μείωση. Θα πρέπει να μελετήσουμε μερικούς δείκτες οι οποίοι θα μας επιτρέψουν να γνωρίσουμε την κατάσταση και την εξέλιξη των περιφερειακών κοινωνιών, στις οποίες επικρατούν χειρότερες συνθήκες από άλλες. Σε μερικές εκθέσεις που παρουσιάζονται σήμερα ενώπιον της Ολομέλειας του Κοινοβουλίου, καθίσταται σαφές ότι οι πιο εύπορες περιφέρειες της Ευρώπης έχουν πέντε φορές λιγότερη ανεργία από τις λιγότερο εύπορες περιφέρειες. Αυτό το γεγονός υποχρεώνει το Ευρωπαϊκό Κοινοβούλιο, τον κύριο Επίτροπο και την Επιτροπή να ενεργήσουν με αφοσίωση και βάσει στρατηγικής. Συμφωνώ ότι το Ευρωπαϊκό Κοινοβούλιο δεν είχε την ευκαιρία - ή δεν του δόθηκε, καθώς ήταν το τέλος της κοινοβουλευτικής περιόδου - να κάνει λόγο για τις κατευθυντήριες γραμμές. Δεν πιστεύω όμως ότι η έκθεση παρουσιάζεται καθυστερημένα. Χρειαζόμαστε έναν κοινό τρόπο σκέψης, ώστε τα νέα προγράμματα του Στόχου και τα σχέδια περιφερειακής ανάπτυξης, που εκπονήθηκαν πριν οι κατευθυντήριες γραμμές καταστούν λειτουργικές, να μπορέσουν να υποβληθούν σε αναθεώρηση και σε πραγματική αξιολόγηση. Είναι αναγκαίος ο συντονισμός των προγραμμάτων των διαφόρων στόχων. Όλοι συμφωνούμε με την άποψη να ζητήσουμε, στη μέση της πορείας αυτών των προγραμμάτων, όταν διενεργηθεί η αξιολόγηση των κατευθυντήριων γραμμών, το Κοινοβούλιο να μπορεί να είναι συμπρωταγωνιστής, επειδή είμαστε οι εκπρόσωποι των πολιτών. Οι πολίτες δεν μπορούν να δεχτούν το γεγονός ότι η Ευρωπαϊκή Ένωση λαμβάνει αποφάσεις κατά τρόπο, όπως τουλάχιστον φαίνεται, γραφειοκρατικό. Απαιτούν να λειτουργεί η πολιτική διάσταση, να λαμβάνονται ευθύνες, να υπάρχει επικοινωνία με τους πολίτες. Αυτό ζητάμε σήμερα από τον κύριο Επίτροπο. Θέλω να πιστεύω ότι κι εκείνος θα συμφωνήσει, από την τελευταία του εμπειρία ως πρόεδρος περιφέρειας, να προτείνει κάποιους δείκτες και μια στρατηγική υπέρ της οικονομικής και κοινωνικής συνοχής και όχι μόνο υπέρ της παραγωγικότητας.  Κύριε Πρόεδρε, υποστηρίζω τις κύριες προτάσεις της έκθεσης σχετικά με τη διαχείριση των διαρθρωτικών ταμείων και του Ταμείου Συνοχής για την περίοδο - και τις κύριες συστάσεις της έκθεσης, οι οποίες περιλαμβάνουν το ακόλουθο: πρέπει να υπάρχει πάντοτε ολοκληρωμένη προσέγγιση απέναντι στις πιστώσεις των διαρθρωτικών ταμείων και του Ταμείου Συνοχής της ΕΕ. Αυτό σημαίνει ότι πρέπει να υπάρχει μια ουσιαστική εταιρική σχέση μεταξύ των τοπικών αρχών και των εθνικών κυβερνήσεων σχετικά με τον τρόπο δαπάνης των εν λόγω πόρων. Τα κράτη μέλη παρακινούνται να προσδώσουν μεγαλύτερη σημασία στις ολοκληρωμένες στρατηγικές για την αναζωογόνηση των σχέσεων μεταξύ των αστικών και αγροτικών περιοχών. Το εν λόγω δεύτερο σημείο είναι ιδιαίτερα σημαντικό. Μολονότι η αστική ανανέωση στις πόλεις μας είναι πολύ σημαντική, πρέπει πάντοτε να υπάρχει ισορροπία στις πολιτικές μας, μεταξύ της προώθησης της αγροτικής ανάπτυξης και της βελτίωσης της ζωής των κατοίκων των αστικών περιοχών. Δεν επιθυμούμε να οικοδομήσουμε μια Ευρώπη μόνο αστικών περιοχών. Τα διαρθρωτικά ταμεία έχουν διαδραματίσει αποφασιστικό ρόλο στην ανάπτυξη τόσο των αστικών, όσο και των αγροτικών περιοχών των απόκεντρων χωρών, κυρίως μέσω της αναβάθμισης των δρόμων, της διαχείρισης των υδάτων και των σχετικών δικτύων μεταφορών. Η εν λόγω διαδικασία θα συνεχισθεί σύμφωνα με τις χρηματοδοτικές κατευθυντήριες γραμμές που καθόρισαν οι ηγέτες της ΕΕ στη Σύνοδο Κορυφής του Βερολίνου τον προηγούμενο χρόνο, οι οποίες υποστηρίχθηκαν από το Κοινοβούλιο στη συνεδρίασή Ολομελείας του περασμένου Μαΐου. Τα βασικά προγράμματα της ΕΕ μεταξύ του , , και έχουν ασφαλώς συμβάλει στη βελτίωση της οικονομικής ανταγωνιστικότητας των απόκεντρων χωρών και των περιφερειών του στόχου εντός της Ευρώπης. Το βασικό ζήτημα σήμερα είναι να παγιωθεί και να καταστεί μόνιμη η μέχρι τώρα επιτευχθείσα πρόοδος. Τούτο θα διασφάλιζε ότι οι απόκεντρες χώρες και οι υπεραπόκεντρες περιφέρειες, οι φτωχότερες περιφέρειες της Ευρώπης, θα είναι σε θέση να λειτουργήσουν επιτυχώς εντός της νέας ζώνης του νομίσματος του ευρώ, καθώς και εντός μίας συνεχώς διευρυνόμενης εσωτερικής αγοράς, όπου υφίσταται η ελεύθερη κυκλοφορία των αγαθών, των προσώπων, των υπηρεσιών και των κεφαλαίων. Εν κατακλείδι, μολονότι τα βασικά σχέδια υποδομής υποστηρίζονται από το Ευρωπαϊκό Ταμείο Περιφερειακής Ανάπτυξης και το Ταμείο Συνοχής, δεν πρέπει να ξεχνάμε ότι το Ευρωπαϊκό Κοινωνικό Ταμείο έχει διαδραματίσει πολύ σημαντικό ρόλο στην ενίσχυση των λιγότερο ευκατάστατων της κοινωνίας μας. Το Κοινωνικό Ταμείο έχει ασφαλώς βελτιώσει τα τριτοβάθμια ιδρύματά μας, έχει χρηματοδοτήσει τα προγράμματά μας για την επαγγελματική κατάρτιση μετά την απόκτηση του απολυτηρίου και έχει θεσπίσει ολοκληρωμένα σχέδια για να συμβάλει στην καταπολέμηση της ανεργίας των νέων και της μακροχρόνιας ανεργίας, για να βοηθήσει όσους εγκαταλείπουν πρόωρα το σχολείο και για να προωθήσει υψηλότερα πρότυπα για τη στοιχειώδη εκπαίδευση των ενηλίκων.  Κύριε Πρόεδρε, στο παρελθόν έχω διαφωνήσει αρκετές φορές με την εισηγήτρια για την προσέγγιση στα ζητήματα της Περιφερειακής Πολιτικής, αυτή τη φορά όμως συμφωνώ μαζί της. Δεν ξέρω εάν αυτό την ενθαρρύνει να συνεχίσει προς την ίδια κατεύθυνση, αλλά εν πάση περιπτώσει, θα ήθελα να καταθέσω τα συγχαρητήριά μου. Το δεύτερο που θα ήθελα να πω είναι ότι εμείς θα προτιμούσαμε, όπως είχαμε ζητήσει με την κ. McCarthy ως εισηγητές του γενικού κανονισμού, οι κατευθυντήριες γραμμές να ήταν προσαρτημένες στον κανονισμό ως παράρτημα. Δυστυχώς, αυτό δεν έγινε και δεν ευθύνεται ο κ. Barnier· ήταν θέμα της προηγούμενης επιτροπής. Το καταθέτω για να επαναλάβω τη θέση του Κοινοβουλίου. Το τρίτο που θέλω να σημειώσω είναι ότι, προφανώς, οι κατευθυντήριες γραμμές μας βρίσκουν σε γενικές γραμμές σύμφωνους, εφόσον δεν αποκλίνουν από τις παρατηρήσεις που έχουμε κάνει. Αποτελούν σημαντική βοήθεια στα κράτη μέλη, θέλω δε να σημειώσω ιδιαίτερα την έμφαση που δίνει η Επιτροπή στο θέμα της βιώσιμης ανάπτυξης, της αύξησης της απασχόλησης, με έμφαση στην ισότητα των ευκαιριών και στα ζητήματα των μεταφορών. Προσωπικά τουλάχιστον με βρίσκουν απόλυτα σύμφωνο. Από εκεί και πέρα, θα ήθελα να εκφράσω το παράπονό μου ως νησιώτη για το θέμα της παραγνώρισης της ανάπτυξης της νησιών. Δεν δίνεται η έμφαση η οποία θα πρέπει να δοθεί και αυτό δεν συμβαίνει για πρώτη φορά· είναι μια μακρά ιστορία εδώ και πέντε χρόνια που είμαι μέλος του Κοινοβουλίου και αυτό το ζήτημα το έχω θίξει κατ' επανάληψη. Κύριε Επίτροπε, θα συνεχίσουμε να το θίγουμε, διότι υπάρχει πρόβλεψη στο άρθρο , παράγραφος της Συνθήκης του Αμστερνταμ που μιλάει για ολοκληρωμένη πολιτική για τα νησιά. Επομένως, η Επιτροπή θα πρέπει επιτέλους να εξετάσει το συγκεκριμένο ζήτημα. Από εκεί και πέρα, κύριε Επίτροπε, ήρθε η ώρα της εφαρμογής επιτέλους των προγραμμάτων, άρα τα κράτη μέλη πρέπει να αναλάβουν και αυτά τις ευθύνες τους και να κάνουν σωστά τη δουλειά τους. Όσον αφορά δε εμάς εδώ στο Κοινοβούλιο, αυτό που θέλω να υπενθυμίσω είναι ότι υπάρχει ο κώδικας καλής συμπεριφοράς μεταξύ Κοινοβουλίου και Επιτροπής, ο οποίος έχει υπογραφεί από το Μάη. Είμαι απολύτως βέβαιος ότι ο κώδικας αυτός θα τηρηθεί και ότι το Κοινοβούλιο θα είναι ενήμερο για όλες τις εξελίξεις και λεπτομέρειες εφαρμογής των προγραμμάτων.  Κύριε Πρόεδρε, κύριε Επίτροπε, αγαπητοί συνάδελφοι, σε αυτό το ενάμιση λεπτό θα ήθελα καταρχάς να συγχαρώ τη συνάδελφό μας κυρία Schroedter. Νομίζω ότι πολλοί το έχουν ήδη πράξει, όμως της αξίζει, διότι ήταν εξαιρετικά δεκτική και προσεκτική στις προτάσεις όλων και θεωρώ ότι η προθυμία της προσέδωσε στην έκθεσή της την ποιότητα που διαπιστώνουμε σήμερα. Θα συμμερισθώ τη λύπη την οποία εξέφρασε για το γεγονός ότι, το Κοινοβούλιο βρέθηκε κατά κάποιο τρόπο προ τετελεσμένου σε ό,τι αφορά τις εν λόγω κατευθυντήριες γραμμές. Η διαδικασία διαπραγμάτευσης με τα κράτη βρίσκεται σήμερα σε τόσο προχωρημένο στάδιο, ώστε είναι αδύνατο να σκεφθούμε ότι η συγκεκριμένη έκθεση θα έχει άμεσο αντίκτυπο, γεγονός για το οποίο εκφράζω τη λύπη μου. Κατά συνέπεια, μου φαίνεται ότι το Κοινοβούλιο οφείλει να ενεργήσει εκ των προτέρων και να θεσπίσει τις κατευθυντήριες γραμμές της ενδιάμεσης αναθεώρησης του , και μάλιστα να επηρεάσει την επόμενη δεύτερη φάση του προγραμματισμού μετά το Με λίγα λόγια, θα ήθελα να πω ότι εισερχόμαστε στην περίοδο διαχείρισης του προγραμματισμού του -, η οποία δεν πρέπει να αποτελέσει μια συνηθισμένη περίοδο, για τον απλούστατο λόγο ότι έχουμε δύο μεγάλες προκλήσεις να αντιμετωπίσουμε. Η πρώτη αφορά την εναρμόνιση των πολιτικών της εθνικής χωροταξίας και των πολιτικών της περιφερειακής ανάπτυξης. Οι ενισχύσεις δεν επαρκούν για την επίτευξη ανάπτυξης, όταν ελλείπουν οι υποδομές ή οι δημόσιες υπηρεσίες. Συνεπώς, οφείλουμε να υποβάλουμε στον εαυτό μας μία ερώτηση ουσίας: πώς μπορούμε να ενεργήσουμε ώστε η πολιτική της Ένωσης να διαρθρώνεται με τις επικουρικές εθνικές πολιτικές χωροταξίας; Η δεύτερη πρόκληση αφορά τη διεύρυνση, η οποία θα έχει φυσικά σημαντικές επιπτώσεις τόσο στον δημοσιονομικό όσο και στον γεωγραφικό τομέα. Ορίστε δύο πεδία δράσης, στα οποία καλώ τον κ. Επίτροπο να εργασθεί και στα οποία του ζητώ να μας κάνει συμμέτοχους. Τέλος, αυτή την περίοδο των φυσικών καταστροφών, θα ήθελα εντούτοις να θίξω το ζήτημα της χρήσης των πόρων των διαρθρωτικών ταμείων. Γνωρίζουμε ότι ανήκει στην αρμοδιότητα κάθε κράτους η ανακανομή ενός τμήματος των χρηματοδοτήσεων. Δεν θα έπρεπε, όπως τείνουν να επιθυμούν τα κράτη, η Ευρώπη να μην εμφανίζεται καθόλου. Στις μέρες μας, η κοινή γνώμη, ο τύπος, μάς κατηγορούν ότι συνήθως είμαστε απόντες, μολονότι θα χρηματοδοτήσουμε ένα μεγάλο τμήμα των εθνικών προσπαθειών. Θεωρώ ότι πρέπει να είμαστε σε θέση να το διακηρύξουμε αυτό προς όλες τις κατευθύνσεις. Θεωρώ ότι θα έπρεπε επίσης να καθιερώσουμε ή να ζητήσουμε από τα κράτη μέλη να διασφαλίσουν την ύπαρξη πληροφόρησης για τις ευρωπαϊκές ενισχύσεις, κάθε φορά που αυτές κινητοποιούνται για να αποκαταστήσουν τις ζημιές που προκαλούνται από φυσικές καταστροφές ή ατυχήματα.  Κύριε Πρόεδρε, η προτεραιότητα που προσδίδεται στα οικονομικά και νομισματικά κριτήρια ενισχύει την αύξηση κάθε μορφής ανισοτήτων. Για τους εμπειρογνώμονες του γαλλικού σχεδίου επί παραδείγματι, το πιο πιθανό σενάριο είναι σήμερα η επίταση των περιφερειακών διαφοροποιήσεων στο εσωτερικό κάθε χώρας. Ωστόσο, τα διαρθρωτικά ταμεία συνέβαλαν στην αναχαίτιση αυτής της διαδικασίας. Το σχέδιό μας, για μία Ευρώπη που στρέφεται προς την ικανοποίηση των κοινωνικών αναγκών, επιδιώκει τη σύγκλιση των συνθηκών διαβίωσης εκ των άνω. Η εφαρμογή της θα συνεπαγόταν βεβαίως μια επέκταση των μηχανισμών ανακατανομής, όπως είναι τα διαρθρωτικά ταμεία. Προτείνουμε πιο συγκεκριμένα έναν ενοποιημένο φόρο επί του κεφαλαίου, ο οποίος θα μας επέτρεπε να αποκτήσουμε πόρους που θα χρησιμοποιηθούν για να συνοδεύσουν την εναρμόνιση των συστημάτων κοινωνικής προστασίας και τη μείωση του ωραρίου εργασίας σε ευρωπαϊκό επίπεδο. Ωστόσο, η Επιτροπή, επιφορτισμένη με την παρουσίαση των κατευθυντήριων γραμμών, το πράττει με δυσαρέσκεια και με ασαφή τρόπο. Η έκθεση που προτείνεται σήμερα δίνει ξανά στην πολιτική τη θέση της. Είναι ένα από τα βήματα προς μία πολιτική απασχόλησης και βιώσιμης ανάπτυξης. Αυτό το γεγονός θα μας κάνει να την υπερψηφίσουμε.  Κύριε Πρόεδρε, και εγώ θα ήθελα να συγχαρώ την εισηγήτρια για την εξαίρετη εργασία της. Πιστεύω πως τα επόμενα χρόνια, μπροστά στην πρόκληση της παγκοσμιοποίησης και της διεύρυνσης προς ανατολάς, η Ευρώπη θα έχει ανάγκη, περισσότερο από ποτέ, από κατάλληλες και ακριβείς ενδείξεις για τον σχεδιασμό και την αναθέρμανση της οικονομίας της. Στο πλαίσιο αυτό, η Ευρώπη στο σύνολό της, και ειδικότερα κάθε κράτος μέλος, θα πρέπει να αξιοποιήσει με τον καλύτερο δυνατό τρόπο όλους τους πόρους και τις δυνατότητές της, συνεπώς και τα διαθέσιμα διαρθρωτικά ταμεία. Για να γίνει αυτό, χρειάζεται μια Ευρωπαϊκή Επιτροπή η οποία, πέρα από τις καλές προθέσεις, πρέπει να καταστήσει σαφέστερες τις κατευθυντήριες γραμμές της και να δεσμευτεί στο μεγαλύτερο δυνατό βαθμό σε ένα έργο ελέγχου της χρησιμοποίησης αυτών των πόρων από τα κράτη μέλη. Η Ιταλία, για παράδειγμα, τα τελευταία χρόνια αντιμετώπισε προβλήματα στη χρήση των πόρων των διαρθρωτικών ταμείων, ιδίως εξαιτίας της υπερβολικής γραφειοκρατίας, της ανεπαρκούς ενημέρωσης και της μικρής συμμετοχής των οικονομικών και των κοινωνικών φορέων σε τοπικό επίπεδο. Δύο είναι λοιπόν τα θέματα στα οποία θα ήθελα να επιστήσω την προσοχή της Επιτροπής: κατά πρώτον, πρέπει να αξιοποιηθεί πλήρως η διαβούλευση ως μέθοδος συντονισμού και συμμετοχής στις αποφάσεις εκ μέρους όλων των τοπικών και των περιφερειακών φορέων, ακριβώς για να αποφευχθούν οι ανισομέρειες και οι ανισότητες· κατά δεύτερον, χρειάζεται ένα πραγματικό έργο απλούστευσης και διαφάνειας των διοικητικών διαδικασιών, που πολύ συχνά είναι ασκόπως παρατεταμένες και περίπλοκες, σε σημείο που να δυσχεραίνουν την πρόσβαση στους πόρους των ταμείων, γεγονός για το οποίο διαμαρτύρονται κυρίως οι ευρωπαϊκές μικρομεσαίες επιχειρήσεις. Και ολοκληρώνω, κύριε Πρόεδρε, λέγοντας ότι είναι αρκετά σοβαρό το γεγονός ότι η ανακοίνωση της Επιτροπής δίνει ελάχιστη προσοχή στις εδαφικές συμφωνίες και, ιδίως, στις μεθόδους καταπολέμησης της ανεργίας των γυναικών και των νέων.  Κύριε Πρόεδρε, όπως και ο συνάδελφός μου κ. Evans, είναι ιδιαίτερα ευχάριστο να σηκώνομαι και να πραγματοποιώ την πρώτη μου ομιλία σε αυτό το Σώμα σχετικά με αυτό το πολύ σημαντικό ζήτημα, ιδιαίτερα εφόσον εκπροσωπώ ένα τμήμα του Ηνωμένου Βασιλείου, τα West Midlands, τα οποία έχουν μέχρι τώρα ωφεληθεί, ιδιαίτερα από τη χρηματοδότηση του στόχου Ωστόσο, η έκθεση που βρίσκεται ενώπιον του Σώματος απόψε αποτελεί ένα πολύ καλό παράδειγμα του τρόπου με τον οποίο, εάν δεν είμαστε πολύ προσεκτικοί, μπορούμε να παραγάγουμε ιδέες που ακούγονται πολύ μεγαλεπήβολες, από τις οποίες όμως λείπει η ουσία που θα τις καταστήσει σχετικές με τους ανθρώπους που επωφελούνται άμεσα από αυτές. Η έκθεση αυτή καθεαυτή έχει καλές προθέσεις, ωστόσο, όπως συμβαίνει πολύ συχνά όταν ασχολούμαστε με αυτά τα θέματα, παρατηρείται η έλλειψη ενός ξεκάθαρου στόχου και μιας στέρεης βάσης λειτουργικότητας. Για τον λόγο αυτό, εγώ και η Ομάδα μου προτείνουμε τρεις καίριες τροπολογίες και προσθήκες στο κείμενο, όχι για να αφαιρέσουμε κάτι από την πρόταση, αλλά για να την καταστήσουμε πιο σχετική με εκείνους που επιδιώκει να καθοδηγήσει. Θα ήθελα να εξηγήσω το σκεπτικό μας εν προκειμένω. Πρώτον, ενδιαφερόμαστε για την ορθή χρήση των πόρων των διαρθρωτικών ταμείων και του Ταμείου Συνοχής. Οι προηγούμενες εμπειρίες υπαγορεύουν ότι, ως εκλεγμένοι αντιπρόσωποι του ευρωπαίου φορολογούμενου, οφείλουμε, και μάλιστα επιβάλλεται, να απαιτούμε οικονομική ακεραιότητα και διαφάνεια στη δαπάνη και τον έλεγχο αυτών των κονδυλίων. Ως εκ τούτου, οι τροπολογίες και οι προσθήκες μας σχετίζονται με την επίτευξη των δεικτών αυτών που είναι γνωστοί ως δείκτες "βελτιστοποίησης των πόρων" κατά τη διαδικασία χορήγησης των ενισχύσεων. Έπειτα, πάρα πολύ συχνά βλέπουμε τεράστια χρηματικά ποσά να δαπανώνται σε σχέδια των οποίων τα αποτελέσματα αναγκαστικά θα είναι ασαφή κατά την έναρξη της περιόδου του προγράμματος. Ωστόσο, στο μέσον ή στο τέλος αυτής της περιόδου δεν υπάρχει αποτελεσματικός τρόπος διακοπής του σχεδίου εάν αποδειχθεί ανεπιτυχές. Οι προσθήκες μας, λοιπόν, απαιτούν να προβλεφθούν πρακτικά εφαρμόσιμες στρατηγικές διακοπής των σχεδίων, έτσι ώστε όχι μόνο να διαθέτουμε την απαραίτητη διασφάλιση έναντι των συνεχιζόμενων εξόδων που συχνά επιβαρύνουν τον φορολογούμενο, αλλά να αποφύγουμε επίσης το γνωστό σύνδρομο της συνέχισης της άσκοπης δαπάνης χρημάτων. Τέλος, ζητούμε μία αλλαγή στην ισορροπία και στη μέθοδο με την οποία δαπανώνται οι πιστώσεις. Θα πρέπει να υπάρχει μεγαλύτερη συμμετοχή του ιδιωτικού τομέα, ο οποίος θα εισαγάγει την οικονομική πραγματικότητα ως προοπτική στην εξισορρόπηση των πιστώσεων. Επίσης, ο τύπος του χρηματοδοτούμενου σχεδίου χρειάζεται να μετατοπισθεί από τα μικρής κλίμακας σχέδια που βασίζονται στα έσοδα, τα οποία είναι δύσκολο να ελεγχθούν, προς τα σχέδια κεφαλαίου όπου, στην πλειοψηφία των περιπτώσεων, τα οφέλη είναι ορατά σε όλους. Με αυτό τον τρόπο, η πολυδιαφημισμένη ανάγκη για διαφάνεια στη χρήση των εν λόγω πιστώσεων και ο πειρασμός να προχωρήσουμε μακροπρόθεσμα, χωρίς να είναι αναγκαίο, στη θέσπιση τοπικού φόρου στις περιοχές όπου πραγματοποιούνται αυτά τα σχέδια θα μειωθεί και το Ευρωπαϊκό Κοινοβούλιο θα δείξει πόσο σοβαρά λαμβάνει την ανάγκη για μια τέτοια μεταρρύθμιση. Εάν το Σώμα υποστηρίξει σήμερα τις συγκεκριμένες αλλαγές στην έκθεση, θεωρώ ότι θα μας ωθήσουν στην επόμενη φάση επίτευξης των ιστορικών στόχων που οι πιστώσεις έχουν σχεδιασθεί να επιφέρουν, δηλαδή να συνδράμουν - με οικονομικά σταθερό τρόπο - εκείνες τις μειονεκτικές περιοχές της Ευρωπαϊκής Ένωσης, οι οποίες χρειάζεται να ανέλθουν σε ένα αξιοπρεπές επίπεδο διαβίωσης, όχι προσφέροντας ελεημοσύνη, αλλά προσφέροντας συνδρομή. Παροτρύνω το Σώμα να υποστηρίξει αυτές τις αλλαγές.  Κύριε Πρόεδρε, κύριε Επίτροπε, κύριοι συνάδελφοι, θα ήθελα και εγώ να συγχαρώ την εισηγήτρια για την έκθεσή της, που αποτελεί μια επίπονη και σοβαρή εργασία. Δεν υπάρχει αμφιβολία ότι οι διαρθρωτικές πολιτικές και η πολιτική της συνοχής της Ευρωπαϊκής Ένωσης αποτελούν τα βασικά εργαλεία στην δημιουργία των προϋποθέσεων για την ανάπτυξη και την μείωση των οικονομικών και κοινωνικών ανισοτήτων των περιφερειών που, παρά τα βήματα που έχουν γίνει, παραμένουν σε υψηλά επίπεδα, όσον δε αφορά την ανεργία, σε απαράδεκτα υψηλά επίπεδα. Για τον μεγαλύτερο βαθμό επίτευξης των στόχων αυτών των πολιτικών, είναι απαραίτητος ο συντονισμός τους και η οργάνωσή τους στη βάση καλά επεξεργασμένων, έξυπνων θα έλεγα, κατευθυντηρίων γραμμών. Ας μην ξεχνούμε ότι αυτές οι πολιτικές όταν είναι αποτελεσματικές είναι ορατές και για τον ωφελούμενο ευρωπαίο πολίτη, που βλέπει άμεση την βελτίωση της ποιότητας ζωής του. Ας μην ξεχνούμε επίσης ότι θα πρέπει να δοθεί ιδιαίτερο βάρος στις απομακρυσμένες και νησιωτικές περιοχές της Ευρωπαϊκής Ένωσης, διότι συναντούν βασικά εμπόδια στην οικονομική και κοινωνική ανάπτυξή τους λόγω της γεωγραφικής τους θέσης, εκτός βέβαια εάν η Επιτροπή σκοπεύει να φτιάξει γέφυρες ή υποθαλάσσια τούνελ για την σύνδεσή τους με τον ευρωπαϊκό κορμό. Τελειώνοντας, θα ήθελα να επισημάνω ότι οι διαρθρωτικές πολιτικές στο σύνολό τους χρειάζονται περισσότερη ευελιξία, ώστε να προσαρμόζονται στις μεταβαλλόμενες περιστάσεις και να ανταποκρίνονται έτσι στις νέες προκλήσεις και ευκαιρίες που εμφανίζονται με τον ερχομό της νέας χιλιετίας, για την οποία όλοι ευχόμαστε το καλύτερο.  Κύριε Πρόεδρε, χωρίς αμφιβολία η έκθεση της κ. Schroedter περιέχει αρκετές σημαντικές παρατηρήσεις και τη συγχαίρω για αυτό. Έχω όμως τη γνώμη ότι θα έπρεπε να ανησυχούμε ακόμη περισσότερο για τους προσανατολισμούς και τα αποτελέσματα της περιφερειακής πολιτικής της Κοινότητας. Εντελώς συνοπτικά, η τεράστια μαζική ανεργία όχι μόνο δεν αμβλύνεται, αλλά αντίθετα οξύνεται παραπέρα στα πλαίσια της διαρθρωτικής πολιτικής. Η αγροτική οικονομία και οι αγροτικές περιοχές πλήττονται ανεπανόρθωτα από την ασκούμενη περιφερειακή πολιτική, με δραματικές συνέπειες στην απασχόληση στην ύπαιθρο και στους όρους ζωής των αγροτών, κυρίως του Νότου. Οι περιφερειακές ανισότητες διευρύνονται δραματικά στο εσωτερικό των κρατών μελών. Αν δούμε τα στοιχεία της έκτης έκθεσης, θα δούμε ότι την τελευταία δεκαετία σημειώνονται τεράστιες αποκλίσεις περιφερειακών ανισοτήτων. Ελάχιστη μέχρι ανύπαρκτη είναι η προσοχή στα τεράστια προβλήματα των νησιωτικών περιοχών της Ένωσης τις οποίες οι ελλείψεις στις υποδομές, τις μεταφορές, τις επικοινωνίες, την ενέργεια, οδηγούν σταθερά στην απερήμωση. Για όλα αυτά υπεύθυνη είναι τόσο η περιφερειακή όσο και η γενικότερη οικονομική και κοινωνική πολιτική της Ένωσης. Μεγάλα τμήματα των λαών της Ένωσης καταδικάζουν έντονα ως επικίνδυνη και αντιλαϊκή αυτή την πολιτική. Οι νέες κατευθυντήριες γραμμές κινούνται δυστυχώς στην ίδια κατεύθυνση και τίποτα δεν δείχνει ότι είναι δυνατόν να αλλάξει με την εφαρμογή αυτών των κατευθυντηρίων γραμμών.  Κύριε Πρόεδρε, αγαπητοί συνάδελφοι, επιτρέψτε μου να εκθέσω εν συντομία ορισμένες σκέψεις, υπογραμμίζοντας δύο σημεία τα οποία επισημαίνονται σε αυτές τις εκθέσεις και που αποκτούν ουσιαστική στρατηγική σημασία ενόψει της προοπτικής που χαράζουμε για την Ένωση. Το πρώτο αφορά τη θεμελιώδη και πρωταρχική σημασία που συνεχίζουμε να αποδίδουμε στην αρχή της οικονομικής και κοινωνικής συνοχής. Και εκφράζουμε ανησυχίες όταν μαθαίνουμε πως η σημασία αυτού του στόχου αρχίζει σιγά σιγά να ξεθωριάζει στην αντίληψη της Επιτροπής. Από την πλευρά μας εξακολουθούμε να θεωρούμε ότι η οικονομική και κοινωνική συνοχή αποτελεί έναν από τους κεντρικούς στόχους της Ένωσης. Κατά δεύτερον, συμφωνώ με όσα είπε κάποιος συνάδελφος που προηγήθηκε σχετικά με τα ιδιαίτερα προβλήματα των νησιών και θα ήθελα, επί τη ευκαιρία, να επιστήσω την προσοχή σας στις άκρως απομακρυσμένες περιφέρειες. Θα επιθυμούσαμε στο μέλλον θα διαπιστώσουμε μία περισσότερο τολμηρή στάση κατά την αντιμετώπιση των προβλημάτων των άκρως απομακρυσμένων περιφερειών, όπως είναι, όσον αφορά τη χώρα μου, η προκειμένη περίπτωση των νησιών των Αζορών και της Μαδέρας. Και δράττομαι της ευκαιρίας για να ζητήσω από την Επιτροπή, εάν μπορεί, να μας διευκρινίσει για ποιο λόγο καθυστερεί η υποβολή της έκθεσής της για τις άκρως απομακρυσμένες περιφέρειες, την οποία εδώ και αρκετό καιρό αναμένουμε στο Κοινοβούλιο.  Κύριε Πρόεδρε, πρώτα απ' όλα, θα ήθελα να ευχαριστήσω την εισηγήτρια, μεταξύ άλλων και για την προθυμία της να συμπεριλάβει δικές μας προτάσεις στην έκθεση. Κύριε Πρόεδρε, αξιότιμοι κυρίες και κύριοι, κύριε Επίτροπε, με τη βοήθεια των κατευθυντηρίων γραμμών θα παρασχεθεί στα κράτη μέλη ένας προσανατολισμός για την επίτευξη των στόχων της μεταρρύθμισης στο πλαίσιο του προγραμματισμού. Όμως, οι σχετικές οδηγίες της Επιτροπής, αντίθετα με τον στόχο τους να αποτελέσουν στοιχείο προσανατολισμού, αποτελούν μάλλον έναν κατάλογο προσφοράς μέτρων που μπορούν να ληφθούν στο πλαίσιο των τομέων πολιτικής. Βασική τους όμως αποστολή είναι η χάραξη κατεύθυνσης και ο καθορισμός προτεραιοτήτων. Συμφωνώ με την εισηγήτρια ότι το έγγραφο της Επιτροπής περιλαμβάνει, δυστυχώς, ελάχιστες συστάσεις προς τα κράτη μέλη ως προς την απλοποίηση των διοικητικών διαδικασιών, και υπογραμμίζω απαιτήσεις όπως η εστίαση του ενδιαφέροντος κατά τις διαπραγματεύσεις στην προώθηση ευνοϊκού περιβάλλοντος για ΜΜΕ έντασεως εργασίας, σε μια σαφή στοχοθεσία για εναλλακτικές χρηματοδοτικές πηγές, συμπεριλαμβανομένων ρυθμίσεων για κεφάλαια επιχειρηματικού κινδύνου και για ιδιωτική χρηματοδότηση, σε υποστήριξη νέων επιχειρήσεων, συμπεριλαμβανομένων των νέων τεχνολογιών της πληροφορίας καθώς και επενδύσεων σε καινοτόμους τομείς. Υποστηρίζω ιδιαίτερα μια τροπολογία που κατέθεσε η Ομάδα μου σχετικά με το εδάφιο , η οποία θα εξασφαλίσει τη δέουσα συμπερίληψη του ιδιωτικού τομέα στον σχεδιασμό και την εκτέλεση των σχεδίων. Κυρία Schroedter, θα χαιρόμουν εάν συμπεριλαμβάνατε στις θετικές αιτιολογικές σας σκέψεις την εν λόγω τροπολογία, ειδικά κι από την άποψη της επικουρικότητας.  Κύριε Πρόεδρε, κύριε Επίτροπε, στην Επιτροπή Απασχόλησης και Κοινωνικών Υποθέσεων εκφράσαμε την ομόφωνη κρίση ότι είχε στρατηγικό και πρωταρχικό χαρακτήρα η υποστήριξη των παρεμβάσεων εκείνων των διαρθρωτικών ταμείων και του Ταμείου Συνοχής, έργο των οποίων είναι η παροχή καλύτερων ευκαιριών εργασίας στους ανέργους και η ισότητα μεταξύ ανδρών και γυναικών. Δυστυχώς, η εξαιρετική έκθεση της κ. Schroedter δεν έλαβε υπόψη της την κρίση αυτή, παρ' όλο που είναι πολυάριθμες οι αποδείξεις - θα το δούμε αργότερα στην έκθεση Berend - για τον τρόπο με το οποίο, πράγματι, αυτά τα Ταμεία προσφέρουν εξαιρετική βοήθεια στις περισσότερο καθυστερημένες περιφέρειες, ώστε να καλύψουν την απόσταση που τις χωρίζει από τις περισσότερο ανεπτυγμένες περιφέρειες της Ευρώπης. Αναπτύσσονται, αλλά στο επίπεδο του ΑΕγχΠ. Αναπτύσσονται σε ανταγωνιστικότητα, αλλά η αύξηση του πλούτου δεν φτάνει σε όλους, επειδή δεν αυξάνονται οι θέσεις εργασίας και εξακολουθεί να υπάρχει διαφορά στις ευκαιρίες απασχόλησης στις διάφορες περιφέρειες. Κύριε Επίτροπε, διαβάστε τη γνωμοδότηση της Επιτροπής Απασχόλησης και Κοινωνικών Υποθέσεων και δώστε της προτεραιότητα, γιατί αυτό είναι το μεγάλο πρόβλημα των πολιτών. Και στην αναθεώρηση, στη διανομή των αποθεματικών, λάβετε υπόψη σας, με στρατηγικό χαρακτήρα, τις ανάγκες εργασίας, επειδή αυτό, εν ολίγοις, απαιτούν τα διαρθρωτικά ταμεία και το Ταμείο Συνοχής.  Κύριε Πρόεδρε, οι κατευθυντήριες γραμμές είναι ανάγκη να μπορούν να προσανατολίσουν σωστά και να ενισχύσουν την αποτελεσματικότητα των προγραμμάτων της κρίσιμης εφταετούς περιόδου -, ώστε επιτέλους να γίνουν πράξη η αειφόρος ανάπτυξη, η ενίσχυση της απασχόλησης, ιδιαίτερα των γυναικών και των νέων, και να διασφαλιστεί η ισορροπία ανάμεσα στην οικονομική και κοινωνική και την περιβαλλοντική πολιτική. Ιδιαίτερη σημασία αποκτά η αντιμετώπιση των οξυμένων προβλημάτων των πόλεων, η διατήρηση της απασχόλησης στην ύπαιθρο, η ενίσχυση των αγροτικών περιοχών και, ασφαλώς, η παροχή ίσων ευκαιριών ανάπτυξης στα νησιά της Ευρωπαϊκής Ένωσης και στα ελληνικά νησιά, βεβαίως, που είναι τα μισά από τα νησιά της Ένωσης, όπως ακριβώς προβλέπεται στο άρθρο της Συνθήκης. Η πολιτική της συνοχής χρειάζεται παραπέρα ενίσχυση γιατί μια Ευρώπη με τεράστιες αποκλίσεις στο βιοτικό επίπεδο των περιοχών της δεν μπορεί να είναι ούτε αξιόπιστη ούτε βιώσιμη.  Κύριε Πρόεδρε, κυρίες και κύριοι βουλευτές, θα ήθελα να σας αναφέρω ότι παρακολούθησα προσεκτικά και με μεγάλο ενδιαφέρον τις παρατηρήσεις και ορισμένες φορές τις επικρίσεις και τις υποδείξεις στις οποίες προέβη ο καθένας από εσάς κατά τις παρεμβάσεις σας με αφετηρία την έκθεση της κυρίας Schrοedter. Όλοι μας αντιλαμβανόμαστε, κυρία εισηγήτρια, κυρίες και κύριοι, τους λόγους και τις καθυστερήσεις - θα επανέλθω σε αυτό αμέσως - και όποιες και να είναι αυτές οι καθυστερήσεις ή οι αργοπορίες, καθώς συζητούμε τώρα την εν λόγω έκθεση, θεωρώ εξ ονόματος της Επιτροπής ότι η έκθεση παρουσιάζεται την κατάλληλη στιγμή, εφόσον αναφέρεται στις κατευθυντήριες γραμμές της περιόδου -, και εφόσον τώρα ξεκινάμε τον νέο περιφερειακό προγραμματισμό. Κυρία εισηγήτρια, υπενθυμίσατε δικαίως ότι μολονότι εναπόκειται πράγματι πρωταρχικά στα κράτη μέλη και στις περιφέρειες να καθορίσουν τις δικές τους προτεραιότητες σε ό,τι αφορά την ανάπτυξη, η συγχρηματοδότηση των προγραμμάτων από την Ευρωπαϊκή Ένωσή μας απαιτεί και δικαιολογεί να ληφθούν εξίσου υπόψη οι κοινοτικές προτεραιότητες, όπως αυτές έχουν συζητηθεί και εγκριθεί εδώ, προκειμένου να προωθήσουμε αυτή την κοινοτική διάσταση της οικονομικής και κοινωνικής συνοχής, την οποία πολλοί από σας υπενθύμισαν σθεναρά. Γι' αυτό, κυρίες και κύριοι, θα επιθυμούσα να επανέλθω, τώρα, στον ρόλο και τη διάρθρωση των κατευθυντήριων γραμμών, προτού αναφερθώ στις κύριες παρατηρήσεις ή επικρίσεις τις οποίες διατυπώσατε εσείς, κυρία εισηγήτρια, ή καθένας από σας, κυρίες και κύριοι. Σε ό,τι αφορά τον ρόλο και τη διάρθρωση των εν λόγω κατευθυντήριων γραμμών, ο πρόεδρος, κ. Χατζηδάκης, η κυρία εισηγήτρια και η κυρία McCarthy υπενθύμισαν ότι οι εν λόγω κατευθυντήριες γραμμές έχουν ως στόχο να συνδράμουν τις εθνικές και περιφερειακές αρχές στην προετοιμασία της στρατηγικής προγραμματισμού τους για κάθε έναν από τους στόχους , , των διαρθρωτικών ταμείων, καθώς και τις σχέσεις τους με το Ταμείο Συνοχής. Πρόκειται για την παρουσίαση των προτεραιοτήτων της Επιτροπής, με βάση προηγούμενες εμπειρίες κατά την υλοποίηση των προγραμμάτων, καθώς και των υφισταμένων κοινοτικών πολιτικών που συνδέονται με τις διαρθρωτικές παρεμβάσεις. Και ο στόχος είναι ακριβώς οι εν λόγω προτεραιότητες να μπορέσουν να συμβάλουν στην καλύτερη χρήση, στη βέλτιστη, αποτελεσματική χρήση, όπως ορισμένοι από σας ευχήθηκαν, των κοινοτικών παρεμβάσεων, συμπεριλαμβανομένης, κύριε Bradbourn, της διάθεσης εν ευθέτω χρόνω του αποθεματικού επιδόσεων, το οποίο έχει κυρίως ως στόχο να ενθαρρύνει τη βέλτιστη και αποτελεσματική χρήση του δημόσιου ευρωπαϊκού χρήματος. Και όταν μιλώ για βέλτιστη χρήση, αναφέρομαι τόσο στο εθνικό όσο και στο περιφερειακό επίπεδο. Συνεπώς, κύριε Seppδnen, αναφέρομαι εξίσου εδώ - κάνοντας λόγο για το εθνικό επίπεδο - στη σχέση με το Ταμείο Συνοχής. Αυτά είναι τα σχετικά με τον στόχο των εν λόγω κατευθυντήριων γραμμών. Σε ό,τι αφορά το περιεχόμενό τους, διαρθρώνονται, το γνωρίζετε κυρίες και κύριοι βουλευτές, γύρω από τρεις στρατηγικές προτεραιότητες, τις οποίες η εισηγήτριά σας υπενθύμισε με πολλή σαφήνεια και ταυτόχρονα με πολλή θέρμη, όπως αντιλήφθηκα από την παρουσίασή της πριν λίγο. Η πρώτη προτεραιότητα είναι η βελτίωση της ανταγωνιστικότητας των περιφερειακών οικονομιών, ώστε να δημιουργηθεί σε όλους τους τομείς, ιδιαιτέρως όμως στον ιδιωτικό τομέα, όπως ανέφερε ο κ. Berend, το μέγιστο ποσοστό σημαντικών, σταθερών και μόνιμων θέσεων εργασίας. Η ανταγωνιστικότητα των περιφερειακών οικονομιών, όλων των περιφερειακών οικονομιών, και πιο συγκεκριμένα, κύριε Evans, της Ουαλίας, αλλά όχι μόνον αυτής. Και θα προσθέσω, εφόσον ορισμένοι από σας υπογράμμισαν επίσης προ ολίγου κάτι που τους φαινόταν ως παράλειψη, τις περιφερειακές οικονομίες των μειονεκτικών, λόγω της απομακρυσμένης θέσης τους, ευρωπαϊκών περιοχών, είτε πρόκειται για τις απόκεντρες ή τις νησιωτικές περιοχές είτε βεβαίως για τις υπεραπόκεντρες περιοχές που είναι οι πιο απομακρυσμένες. Επί του προκειμένου, θα μπορούσα ίσως να πω στον κ. Ribeiro i Castro, o oποίος με ρώτησε σχετικά, ότι πράγματι όπως έγραψα στους προέδρους έκαστης υπεραπόκεντρης περιοχής, η Επιτροπή ζήτησε επιπλέον προθεσμία κάποιων εβδομάδων για τη δημοσίευση της έκθεσης που αναμένεται να υποβάλει. Λάβαμε, αναφορικά με τις υπεραπόκεντρες περιοχές, τα υπομνήματα των διαφόρων κυβερνήσεων πολύ αργά, ωστόσο αυτό δεν είναι αναγκαστικά δικαιολογία, είναι επεξήγηση. Οφείλουμε λοιπόν να λάβουμε υπόψη μας τα εν λόγω υπομνήματα και να πραγματοποιήσουμε μια πολύ σοβαρή εργασία. Συμμετείχα ο ίδιος προσωπικά σε μία συνάντηση των υπεραπόκεντρων περιοχών στις Νοεμβρίου, και εκτιμήσαμε, στους κόλπους της Επιτροπής, ότι χρειαζόμασταν ορισμένες επιπλέον εβδομάδες για να καταλήξουμε σε μία έκθεση που να ανταποκρίνεται στο ύψος των εξαιρετικά σημαντικών και σοβαρών προβλημάτων και των προσδοκιών αυτών των υπεραπόκεντρων περιοχών, και σας ευχαριστώ για την κατανόηση. Αυτά είναι τα σχετικά με την πρώτη προτεραιότητα, την ανταγωνιστικότητα των περιφερειακών οικονομιών. Η δεύτερη προτεραιότητα, στην οποία δώσατε έμφαση ορισμένοι από σας - ιδιαιτέρως ο κ. Puerta, αλλά και άλλοι επίσης - άλλωστε δεν θέτω τις προτεραιότητες σε αξιολογική σειρά ανάλογα με τη βαρύτητά τους - είναι η ενίσχυση της κοινωνικής συνοχής και της απασχόλησης, ιδιαιτέρως με την καλύτερη από ό,τι στο παρελθόν αξιοποίηση των ανθρώπινων πόρων. Κυρίες και κύριοι βουλευτές, μια Ευρωπαϊκή Ένωση στην οποία διαπιστώνουμε μια όχι τόσο μεγάλη απόκλιση μεταξύ των χωρών, γεγονός που αποδεικνύει εξάλλου την αποτελεσματικότητα, τη χρησιμότητα του Ταμείου Συνοχής, στην οποία όμως διαπιστώνουμε παράλληλα, σε ό,τι αφορά την ανεργία - κυρία εισηγήτρια το έχετε καταγράψει - ότι οι αποκλίσεις μεταξύ των ή πιο πλούσιων περιοχών και των ή πιο φτωχών ή περισσότερο μειονεκτικών περιοχών μεγαλώνουν, είναι μια κατάσταση που είναι, που θα ήταν, αδικαιολόγητη και ανυπόφορη. Σε ό,τι με αφορά προσωπικά - λαμβανομένης υπόψη της ιδέας που έχω σχηματίσει για την ευρωπαϊκή οικοδόμηση και ιδιαιτέρως για την πολιτική περιφερειακής ανάπτυξης - πρόκειται για μία κατάσταση την οποία δεν ανέχομαι, και προτίθεμαι μάλιστα στο μέτρο των δυνατοτήτων μου, με την υποστήριξή σας, να θέσω το σύνολο των πιστώσεων που εμπίπτουν στην αρμοδιότητά μου, στην υπηρεσία αυτής της μεγαλύτερης κοινωνικής, ανθρώπινης και εδαφικής συνοχής, κυρίως για να μην υπάρχει αυτό που αποκάλεσα κάποτε ενώπιόν σας Ευρώπη των δύο ταχυτήτων, μια Ευρώπη των ωραίων συνοικιών και μια Ευρώπη των φτωχών προαστίων. Ο τρίτος στόχος είναι η αστική και αγροτική ανάπτυξη στο πλαίσιο μιας ισόρροπης εδαφικής πολιτικής. Εξάλλου, οι κατευθυντήριες γραμμές λαμβάνουν υπόψη δύο οριζόντιες αρχές: την αγροτική ανάπτυξη, και, κυρία εισηγήτρια, συμπεριλαμβάνω σαφώς στην αγροτική ανάπτυξη το ζήτημα των βιώσιμων μεταφορών για το οποίο ενδιαφέρομαι προσωπικά εδώ και καιρό - ενθυμούμαι κυρίως την περίοδο που ήμουν υπουργός περιβάλλοντος στην πατρίδα μου - και η δεύτερη αρχή είναι αυτή της ισότητας των ευκαιριών, ειδικά μεταξύ γυναικών και ανδρών, καθώς και η ευρωπαϊκή στρατηγική για την απασχόληση και το πλαίσιο της Οικονομικής και Νομισματικής Ένωσης. Τέλος, και για να απαντήσω στις ανησυχίες που εξέφρασαν κάποιοι από σας - και ιδιαιτέρως εσείς κυρία εισηγήτρια - υπενθυμίζεται στις εν λόγω κατευθυντήριες γραμμές η σημασία και ο καθορισμός των ολοκληρωμένων στρατηγικών, των στρατηγικών ανάπτυξης ή μετατροπής, οι οποίες δίνουν, μεταξύ όλων αυτών των προτεραιοτήτων, τη μέγιστη ευκαιρία στη συνέργεια, στα λαμβανόμενα μέτρα και στην εγκαθίδρυση μιας αποκεντρωμένης εταιρικής σχέσης. Ανησυχείτε για κάτι που ενδεχομένως να φαίνεται ως απουσία αναφοράς σε αυτή την εταιρική σχέση. Ωστόσο, αναφέρεται ρητώς στη σελίδα των εν λόγω κατευθυντήριων γραμμών, εντούτοις επιθυμώ επίσης να υπενθυμίσω - εφόσον με καλείτε - ότι κατά τη γνώμη μου, αυτή η εταιρική σχέση - και ζωογονούσα για τόσο μακρύ χρονικό διάστημα μία περιφέρεια της χώρας μου ώστε μπορώ να το πω ειλικρινά - είναι ένα εργαλείο, είναι ένας μηχανισμός που πολλαπλασιάζει τις πνευματικές δυνάμεις και δυνατότητες της περιοχής, είτε αυτές εντοπίζονται στον δημόσιο τομέα - εκλεγμένα μέλη, τομείς κοινωνικο-εκπαιδευτικού χαρακτήρα, σύλλογοι - είτε στον ιδιωτικό τομέα. Μία αποκεντρωμένη εταιρική σχέση, και αναφέρομαι φυσικά επί του προκειμένου, για να απαντήσω στην κυρία Angelilli, στις εδαφικές συμφωνίες, οι οποίες αποτελούν ένα από τα μέσα αυτής της αποκεντρωμένης εταιρικής σχέσης. Αυτοί είναι οι λόγοι για τους οποίους οι κατευθυντήριες γραμμές παρουσιάσθηκαν σύμφωνα με τις θεματικές προτεραιότητες, διότι πρέπει να ληφθούν υπόψη, στα πλαίσια κάθε στόχου, σε διαφορετικό βαθμό ανάλογα με την ιδιαίτερη κατάσταση κάθε κράτους μέλους και κάθε περιφέρειας. Θα ήθελα τώρα να απαντήσω εν συντομία σε ορισμένες από τις παρατηρήσεις που διατυπώσατε, κυρίες και κύριοι, καταρχάς σχετικά με την διαδικασία. Είναι γεγονός ότι η διαβούλευση του Σώματός σας έγινε καθυστερημένα. Επιτρέψτε μου να σας υπενθυμίσω ότι, όταν εγκρίθηκαν οι κατευθυντήριες γραμμές από την Επιτροπή, υπό τη μορφή σχεδίου, τον Φεβρουάριο του , σύμφωνα με μια νέα διαδικασία που αποσκοπούσε στη διευκόλυνση της παρουσίασης των σχολίων επί του συγκεκριμένου κειμένου, διεβιβάσθηκαν αμέσως στο Κοινοβούλιο από την προκάτοχό μου, κυρία Monica Wulf-Mathies. Ωστόσο, λαμβάνοντας υπόψη ότι πλησίαζαν οι εκλογές του Ευρωπαϊκού Κοινοβουλίου, στην πραγματικότητα μόνο μετά την οριστική έγκριση του κειμένου, τον Ιούλιο του , μπόρεσε το Σώμα σας να ξεκινήσει την εξέταση των εν λόγω κατευθυντήριων γραμμών. Έχοντας έλθει σε αυτό το Σώμα, ανάμεσά σας, επιθυμώ, κυρίες και κύριοι, να σας διαβεβαιώσω ότι στις διαπραγματεύσεις των προγραμμάτων οι οποίες μόλις έχουν αρχίσει για την πλειοψηφία των κρατών μελών - ο πρόεδρος, κ. Χατζηδάκης, με ρώτησε για το συγκεκριμένο θέμα - οι παρατηρήσεις σας θα ληφθούν πραγματικά υπόψη. Και μπορώ να σας διαβεβαιώσω επίσης ότι όταν η Επιτροπή θα εγκρίνει τις κατευθυντήριες γραμμές, εν όψει της επονομαζόμενης ενδιάμεσης αναθεώρησης, όπως προβλέπει ο κανονισμός, θα λάβει επίσης υπόψη της την άποψη του Σώματός σας, η οποία εκφράζεται στην παρούσα έκθεση. Επί της ουσίας τώρα, σε ό,τι αφορά τον ρόλο των κατευθυντήριων γραμμών, κυρία εισηγήτρια, υπογραμμίσατε ότι ακριβώς σε αυτό το πλαίσιο πρέπει να παράσχουμε τις κατευθυντήριες γραμμές για ορισμένους, συχνά πολύ συγκεκριμένους, ευρωπαϊκούς στόχους. Δεν θα τους απαριθμήσω όλους: η υλοποίηση διατομεακών πολιτικών, η αύξηση της αποτελεσματικότητας χρήσης των δημοσίων κεφαλαίων, η συνδρομή προς τους διάφορους εταίρους για τη συλλογική εκπόνηση των περιφερειακών ή εθνικών προγραμματισμών, κλπ. Η Επιτροπή τα λαμβάνει δεόντως υπόψη της, όμως ορισμένες κατευθυντήριες γραμμές ή ζητήματα ανήκουν περισσότερο σε άλλα έγγραφα, όπως στον Οδηγό ή στο έγγραφο μεθοδολογίας. Θα ήθελα, για να ολοκληρώσω, να επικεντρωθώ σε ορισμένα ερωτήματα τα οποία απηχείτε κυρία εισηγήτρια. Αναφέρομαι, επί παραδείγματι, στην άποψη ότι οι κατευθυντήριες γραμμές δεν είναι επαρκώς συγκεκριμένες ως προς τις συστάσεις τους. Η συγκεκριμένη διαπίστωση της έκθεσής σας πρέπει να εξετασθεί υπό το πρίσμα των διαπραγματεύσεων της περασμένης άνοιξης. Η Επιτροπή παρέμεινε πιστή στο κείμενο αυτό καθαυτό του άρθρου του Γενικού Κανονισμού των Διαρθρωτικών Ταμείων, το οποίο προβλέπει ότι οι εν λόγω κατευθυντήριες γραμμές φιλοδοξούν να παράσχουν στα κράτη μέλη γενικές, ενδεικτικές κατευθυντήριες γραμμές, με βάση κατάλληλες και συμπεφωνημένες κοινοτικές πολιτικές. Ανέφερα αυτούσιο το κείμενο, μέσα σε εισαγωγικά. Επιπλέον, οι κατευθυντήριες γραμμές δεν μπορούν να αντικαταστήσουν τον προγραμματισμό ούτε τις εκ των προτέρων αξιολογήσεις, οι οποίες οφείλουν να αποτελέσουν εργαλείο το οποίο θα χρησιμεύσει στον προσδιορισμό των προτεραιοτήτων και της αποτελεσματικότητας των εν λόγω προγραμμάτων. Αναφέρατε στη συνέχεια, κυρία εισηγήτρια, το τμήμα των κατευθυντήριων γραμμών που σχετίζεται με την αστική και αγροτική ανάπτυξη, υπογραμμίζοντας ότι η αστική ανάπτυξη δεν ελήφθη δεόντως υπόψη. Το αντίθετο, μου φαίνεται. Θέλω να σας επιβεβαιώσω το μεγάλο ενδιαφέρον που καταδεικνύει, και θα καταδεικνύει, η Επιτροπή γι' αυτή την αστική διάσταση της πολιτικής για τη συνοχή. Είχα εξάλλου την ευκαιρία να το δηλώσω πρόσφατα στο σύνολο των υπουργών, αρμόδιων για θέματα αστικής πολιτικής, σε μία συνεδρίαση στο Τάμπερε. Σε ό,τι αφορά την αγροτική ανάπτυξη, την οποία ανέφεραν ορισμένοι από σας, και κυρίως η κυρία Redοndo Jimιnez, οι κατευθυντήριες γραμμές ανταποκρίνονται αρκετά στον διπλό στόχο που αναφέρει η εισηγήτριά σας: σε έναν ισχυρό γεωργικό τομέα σε συνδυασμό με αυξημένη ανταγωνιστικότητα στις αγροτικές περιοχές, αλλά επίσης και στη διατήρηση του περιβάλλοντος και της αγροτικής κληρονομιάς της Ευρώπης. Οφείλουμε, ωστόσο, να επισημάνουμε ότι οι κατευθυντήριες γραμμές για τις οποίες κάνουμε λόγο αφορούν μόνο τα διαρθρωτικά ταμεία, των οποίων οι στόχοι και θέτουν κυρίως ως προτεραιότητα τη διαφοροποίηση του αγροτικού κόσμου. Όμως, σε ό,τι αφορά αυτή την ισορροπία του αγροτικού κόσμου, υπάρχει επίσης, ας μην το ξεχνάμε, η νέα πολιτική αγροτικής ανάπτυξης, η οποία συγχρηματοδοτείται από το ΕΓΤΠΕ Τμήμα Εγγυήσεων, και της οποίας ο ρόλος είναι η προώθηση της μεταρρύθμισης της ευρωπαϊκής γεωργίας και η υποστήριξη της πολυλειτουργικής διάστασης της γεωργίας. Θα ήθελα απλώς, στην παρούσα φάση, να δηλώσω ότι εύχομαι να ενσωματωθεί στον προγραμματισμό των αγροτικών περιοχών του στόχου , όπως συμβαίνει με το ΕΓΤΠΕ Τμήμα Προσανατολισμών για τις περιοχές του στόχου Εν πάση περιπτώσει, αντιλήφθηκα επί του προκειμένου την επαγρύπνηση της Επιτροπής Γεωργίας και Ανάπτυξης της Υπαίθρου του Κοινοβουλίου. Προτού ολοκληρώσω, θα ήθελα να πω στον κ. Savary ότι αύριο έχουμε μια συζήτηση ειδικά για τις συνέπειες των καταιγίδων που έπληξαν ιδιαιτέρως τη Γαλλία, την Αυστρία και τη Γερμανία, τις τελευταίες εβδομάδες, ενώ ταυτόχρονα θα μιλήσουμε εκ νέου με τη συνάδελφό μου, κυρία De Palacio, για τα διδάγματα που πρέπει να αποκομίσουμε σε σχέση με την ρύπανση από πετρελαιοκηλίδα που έπληξε επίσης τις γαλλικές ακτές. Επιφυλάσσομαι επομένως, αν δεν σας πειράζει κύριε βουλευτή, να σας δηλώσω την άποψή μου, η οποία συντάσσεται σε μεγάλο βαθμό με τη δική σας σύσταση σχετικά με το τι μπορούμε να πράξουμε για να καταπολεμήσουμε αυτή τη ρύπανση από πετρελαιοκηλίδα με τη συνδρομή του στόχου Σας υπενθυμίζω ότι αύριο η Επιτροπή θα εγκρίνει τον κατάλογο των περιφερειών του στόχου για τη Γαλλία, τη Σουηδία, την Αυστρία και το Λουξεμβούργο. Θα διαθέτουμε συνεπώς ένα εργαλείο για να εργασθούμε, κυρίως σε ένα μεγάλο μέρος των νομών που επλήγησαν από τις καταιγίδες. Για τον λόγο αυτό εξάλλου θα μεταβώ προσωπικά μεθαύριο σε δύο γαλλικούς νομούς, οι οποίοι επλήγησαν σοβαρά από τις εν λόγω καταιγίδες. Εν κατακλείδι, θα ήθελα - ευχαριστώντας σας κύριε Πρόεδρε για την κατανόησή σας - να σας ευχαριστήσω κυρία εισηγήτρια για την ποιότητα της εργασίας, της δικής σας και της επιτροπής σας, και να σας δηλώσω ότι είμαι πολύ χαρούμενος, πέρα από ορισμένες διαφορές στην αντίληψη για τον ρόλο των εν λόγω κατευθυντήριων γραμμών - για τις οποίες μιλήσαμε και προσπάθησα να αποσαφηνίσω την άποψή μου - είμαι πολύ χαρούμενος για την υποστήριξη που παρέχει το Σώμα σας στην επεξεργασία των εν λόγω κατευθυντήριων γραμμών από την Επιτροπή, οι οποίες γνωστοποιήθηκαν στα κράτη μέλη για να προετοιμάσουν τα δικά τους προγράμματα. Τούτο μόνο να ενισχύσει μπορεί την αντίληψη που βασίζεται σε ορισμένες βέλτιστες πρακτικές, οι οποίες διαμορφώθηκαν από την εμπειρία των προγραμμάτων κατά τη διάρκεια του - Μου φαίνεται μάλιστα ότι αυτό προοιωνίζει μια καλή συνεργασία μεταξύ των δύο θεσμικών μας οργάνων, τη στιγμή που ξεκινά ο προγραμματισμός της περιόδου -, μία θετική πρακτική από κοινού εργασίας, εδραιωμένη, κύριε Χατζηδάκη, στον σεβασμό, στον οποίο δίδω μεγάλη προσοχή, του κώδικα συμπεριφοράς που συνδέει τα δύο θεσμικά μας όργανα.  Η συζήτηση έληξε. Η ψηφοφορία θα διεξαχθεί αύριο, στις  Κατάσταση, κοινωνική και οικονομική ανάπτυξη των περιφερειών της Ένωσης Η ημερήσια διάταξη προβλέπει τη συζήτηση της έκθεσης του κ. Berend, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την έκτη περιοδική έκθεση για την κοινωνική και οικονομική κατάσταση και ανάπτυξη των περιφερειών της Ευρωπαϊκής Ένωσης [SEC - C-/ - /].  Κύριε Πρόεδρε, κύριε Επίτροπε Barnier, αξιότιμοι κυρίες και κύριοι, αγαπητοί συνάδελφοι, η έκτη περιοδική έκθεση περιέχει μια εκτεταμένη και λεπτομερή περιγραφή της οικονομικής και κοινωνικής κατάστασης στις περιφέρειες της Ένωσης και των τάσεων ανάπτυξής τους και αποτελεί, κατά τη γνώμη μου, μια γερή βάση για τη διατύπωση προτεραιοτήτων διαρθρωτικής πολιτικής σε επίπεδο Ένωσης. Η έκθεση δείχνει ότι - με μέτρο σύγκρισης το κατά κεφαλήν ακαθάριστο εγχώριο προϊόν - έλαβε χώρα μια διαδικασία όπου μειώνεται η διαφορά μεταξύ πτωχότερων και πλουσιότερων περιφερειών και η οποία συνεχίζεται. Αυτό οφείλεται κατά μέγα μέρος στα διαρθρωτικά ταμεία, μολονότι εξακολουθούν να είναι πολύ μεγάλες οι διαφορές μεταξύ των πτωχότερων και των πλουσιότερων περιφερειών. Με τη χρησιμοποίηση των ευρωπαϊκών διαρθρωτικών ταμείων σημειώθηκε ήδη μια προσέγγιση των συνθηκών διαβίωσης. Η διαφορά του μέσου ακαθάριστου εγχώριου προϊόντος μειώθηκε κατά % εντός μιας δεκαετίας. Αυτό αφορά ιδιαίτερα - με τη θετική, βέβαια, έννοια - τα τέσσερα κράτη συνοχής καθώς και τα πέντε νέα γερμανικά ομόσπονδα κράτη. Δυστυχώς, η εν λόγω εξέλιξη σημειώθηκε σε ευρωπαϊκό επίπεδο κυρίως με την αύξηση της παραγωγικότητας και μόνον σε μικρό βαθμό με αύξηση της απασχόλησης. Για τον λόγο αυτό, καλούμε την Επιτροπή και τα κράτη μέλη να δίδουν μελλοντικά την ενδεδειγμένη προσοχή και στην επίδραση που έχουν τα λαμβανόμενα μέτρα στην απασχόληση. Μεγάλο μέρος των χρηματοδοτικών μεταφορών χρησιμοποιήθηκε και χρησιμοποιείται για επενδύσεις εξορθολογισμού και εκσυγχρονισμού, με στόχο τη βελτίωση της παραγωγικότητας της εργασίας. Ωστόσο, αυτό περιόρισε αντίστοιχα τις επιπτώσεις της διαρθρωτικής πολιτικής στην απασχόληση. Αυτό δεν αποτελεί αξιολόγηση, αλλά μια αρχική, μόνον, διαπίστωση. Η έκθεση όμως αποδεικνύει το γεγονός ότι οξύνθηκαν μάλιστα περαιτέρω οι περιφερειακές διαφορές στην αγορά εργασίας. Στις περισσότερο θιγόμενες περιφέρειες το ποσοστό ανεργίας ανέρχεται σήμερα σε %. Πριν από μία δεκαετία ήταν ακόμα κατά % χαμηλότερη, κυμαινόταν δηλαδή στο %. Και στις λιγότερο θιγόμενες περιφέρειες, για να το αναφέρουμε κι αυτό μία φορά, έχουμε σήμερα μια μέση ανεργία της τάξεως του ,%, που πριν από μία δεκαετία βρισκόταν στο ,%, άρα έχουμε μια αύξηση κατά ,% μόνον. Η έκθεση καθιστά σαφές το γεγονός ότι το % της ανεργίας οφείλεται στη διαρθρωτική ανεργία. Για τον λόγο αυτό, και αυτό είναι ένα τελικό συμπέρασμα που συνάγουμε από την εν λόγω έκθεση, πρέπει να βρίσκονται στο επίκεντρο της διαρθρωτικής πολιτικής η προαγωγή της ανταγωνιστικότητας του εμπορίου και της βιομηχανίας και η προαγωγή της υποδομής για οικονομική δραστηριότητα. Η σειρά κατάταξης ταυτίζεται εδώ με την προτεραιότητα. Σε συνάρτηση με αυτό - πρόκειται να λεχθεί και αυτό αμέσως στη συνέχεια - πρέπει, βέβαια, να αναφερθούν και μέτρα για τον επαγγελματικό αναπροσανατολισμό και την επιμόρφωση του εργατικού δυναμικού. Επιπλέον, πρέπει να δοθεί μεγαλύτερη προσοχή στην ενίσχυση του επιχειρηματικού δυναμικού στις μικρές και μεσαίες επιχειρήσεις, και πρέπει να αναπτυχθούν περαιτέρω οι υπηρεσίες για τις ΜΜΕ. Ένα ακόμη πόρισμα της έκθεσης συνίσταται στο γεγονός ότι, προκειμένου να χρησιμοποιηθούν αποτελεσματικά τα ενισχυτικά κεφάλαια, πρέπει τα μέτρα προώθησης να συντονισθούν με το ευρύ φάσμα ενισχύσεων για τις ΜΜΕ και την ίδρυση νέων επιχειρήσεων. Κατά τη γνώμη μου, το θέμα αυτό είναι πολύ σημαντικό. Στο συμπέρασμα της εν λόγω έκθεσης εφιστούμε την προσοχή της Επιτροπής στο γεγονός ότι πρέπει να βελτιωθούν οι νομικές βάσεις για τη συνεργασία μεταξύ περιφερειών, κρατών μελών και υποψηφίων προς ένταξη χωρών, και επισημαίνουμε την ιδιαίτερη ανάγκη για παγίωση του προϋπολογισμού ως προϋπόθεση για την επιτυχία της Οικονομικής και Νομισματικής Ένωσης και της διεύρυνσης προς ανατολάς. Καλούμε αυτά εκ των κρατών μελών, τα οποία δεν έχουν υποβάλει ακόμη κατάλληλο χάρτη των προς ανάπτυξη περιφερειών, να τον υποβάλλουν αμελλητί, και προσδοκούμε φυσικά κι από την Επιτροπή να εξετάσει ταχέως τα επιχειρησιακά προγράμματα των περιφερειών για τη νέα περίοδο ενίσχυσης υπό το φως των εν λόγω συμπερασμάτων της έκτης περιοδικής έκθεσης και να προβεί στις απαραίτητες ενέργειες, προκειμένου αυτή η περίοδος ενίσχυσης να μπορεί να αρχίσει κανονικά και επί τόπου, χωρίς καμιά καθυστέρηση.  Κύριε Πρόεδρε, κύριε Επίτροπε, αγαπητοί συνάδελφοι, η παρούσα έκτη περιοδική έκθεση για την κοινωνική και οικονομική κατάσταση και ανάπτυξη των περιφερειών της Ευρωπαϊκής Ένωσης συνιστά ένα ποιοτικό άλμα στην ανάλυση των περιφερειακών δεδομένων και φέρνει στο φως τις προόδους που έχουν συντελεσθεί στον συγκεκριμένο τομέα από τη χρονική στιγμή έκδοσης της πέμπτης περιοδικής έκθεσης. Ωστόσο, θεωρώ ότι η αναφορά στην πραγματική σύγκλιση των μέσων περιφερειακών επιπέδων ανάπτυξης στην Ευρώπη προσφέρει μια κάπως ελλιπή εικόνα της κατάστασης, και δυστυχώς, συχνά αυτό το μήνυμα επαναλαμβάνεται στον τύπο και σε ορισμένες ομιλίες. Η έκθεση της Επιτροπής μετριάζει κατά πολύ αυτή τη διαπίστωση, κυρίως όταν αναφέρεται στην κοινωνική και οικονομική κατάσταση ορισμένων περιφερειών της Ένωσης, για τις οποίες τρέφω ιδιαίτερο ενδιαφέρον: αναφέρομαι στα υπερπόντια γαλλικά διαμερίσματα και γενικότερα στις εξόχως απόκεντρες περιφέρειες. Από αυτή την άποψη, χαίρομαι που η Επιτροπή Περιφερειακής Πολιτικής υιοθέτησε μία από τις τροπολογίες μου, η οποία καλεί την Επιτροπή να αφιερώσει ένα ιδιαίτερο κεφάλαιο στην επόμενη έκθεσή της για τη συνοχή, αναφορικά με την ιδιαίτερη περίπτωση των εξόχως απόκεντρων περιφερειών και πιο συγκεκριμένα, για την ανάλυση των επιπτώσεων των μέτρων που θα εγκριθούν προσεχώς, κατ' εφαρμογή του νέου άρθρου , παράγραφος της Συνθήκης του Αμστερνταμ. Τέλος, μου φαίνεται ότι η έκτη περιοδική έκθεση προσφέρει ενδιαφέροντα επιχειρήματα για την προοπτική ενός πραγματικού σχεδίου βιώσιμης και ισόρροπης ανάπτυξης της ευρωπαϊκής επικράτειας, κυρίως όταν αντιμετωπίζει συνολικά τη σημασία της σχέσης μεταξύ του κέντρου της Ευρώπης και της περιφέρειάς της. Μολονότι η Επιτροπή διστάζει ακόμη να το δηλώσει απερίφραστα, η περιοδική έκθεσή της μας καταδεικνύει την επείγουσα ανάγκη να ενθαρρύνουμε μια πολυκεντρική ανάπτυξη του κοινοτικού χώρου, μέσω των διαρθρωτικών πολιτικών της Ένωσης και στο πλαίσιο των ενεργειών που εισήγαγε το Ευρωπαϊκό Σύστημα Ολοκληρωμένων Οικονομικών Λογαριασμών.  Κύριε Πρόεδρε, η Ομάδα του Κόμματος των Ευρωπαίων Σοσιαλιστών του Κοινοβουλίου συμφωνεί με την έκθεση που μόλις παρουσίασε ο κ. Berend και συγχαίρει το συντάκτη της, τόσο για την ποιότητα των συμπερασμάτων του όσο και για την ευελιξία του, η οποία επέτρεψε την ενσωμάτωση στην επιτροπή τροπολογιών οι οποίες προέρχονταν από τις διάφορες Ομάδες. Πρέπει να υπενθυμίσουμε ότι σήμερα η συνολική ανταγωνιστικότητα της Ευρωπαϊκής Ένωσης ανέρχεται στο % της ανταγωνιστικότητας των Ηνωμένων Πολιτειών της Αμερικής και ότι αυτός ο αριθμός θα βελτιωθεί μόνο αν βελτιωθεί ο αριθμός των ανταγωνιστικών μας μονάδων, που είναι οι περιφέρειες· επιπλέον, αυτό συμβαίνει σε μια περίοδο κατά την οποία η τεχνολογική εξέλιξη, η παγκοσμιοποίηση της οικονομίας και τα προβλήματά μας, η διεύρυνση και το ενιαίο νόμισμα, καθιστούν πιο αναγκαία για τις περιφέρειες, αλλά και για τις επιχειρήσεις και για τα μεμονωμένα άτομα, μια μεγαλύτερη ανταγωνιστική προσπάθεια. Η έκτη έκθεση της Ευρωπαϊκής Επιτροπής προσφέρει πολύτιμα συμπεράσματα. Συνοψίζω δύο από αυτά, τα οποία μας υπενθύμισε ήδη ο εισηγητής, ένα θετικό και ένα αρνητικό. Το πρώτο είναι ότι έχουν επιτευχθεί σημαντικές πρόοδοι στην εδαφική και κοινωνική συνοχή σε όλο το έδαφος της Ένωσης και ότι τα κοινοτικά ταμεία αποτέλεσαν έναν σημαντικό, αν και όχι αποφασιστικό, παράγοντα στην άμβλυνση των περιφερειακών ανισοτήτων. Το αρνητικό είναι ότι η σημαντική αυτή προσπάθεια που καταβλήθηκε ήταν πιο αποτελεσματική στην προσέγγιση του ΑΕγχΠ και της παραγωγικότητας των περιφερειών της Ευρώπης παρά στην προσέγγιση των επιπέδων απασχόλησής τους. Επομένως, είναι σημαντικό να συνδεθεί περισσότερο η διαρθρωτική χρηματοδότηση με τη δημιουργία θέσεων εργασίας. Είναι, κύριε Επίτροπε, η πρώτη εντολή για την επόμενη περίοδο. Επομένως, κύριε Πρόεδρε, ζητώ από τους αξιότιμους συναδέλφους μου να εγκρίνουν την εν λόγω έκθεση και ζητώ από την Επιτροπή, όπως έκαναν και άλλοι συνάδελφοι, να διατηρήσει τα συμπεράσματα της έκτης περιοδικής της έκθεσης, εν όψει του προγραμματισμού για την περίοδο -  Αξιότιμε κύριε Πρόεδρε, αξιότιμε κύριε Επίτροπε, αξιότιμοι συνάδελφοι, καταρχάς θέλω να ευχαριστήσω τον εισηγητή για την καλή εργασία του και επίσης για το γεγονός ότι έλαβε πραγματικά υπόψη του τις προτάσεις για αλλαγές κατά την περίοδο εξέτασης στην επιτροπή. Η έκτη περιοδική έκθεση προσφέρει τη βάση για την αξιολόγηση της υλοποίησης των στόχων της περιφερειακής πολιτικής της Ένωσης. Η έκθεση καταδεικνύει ότι η ανάπτυξη, παρ' όλες τις προσπάθειες, είναι ανισομερής. Η ιδιαίτερα ταχεία ανάπτυξη συνεχίζεται στο κεντρικό τμήμα της Ευρώπης. Τα πιο ισχυρά κέντρα αναπτύσσονται επίσης συνεχώς, με ταχύτερους ρυθμούς από τον ευρωπαϊκό μέσο όρο, ενώ αντίθετα πολλές περιφέρειες της Νότιας Ευρώπης και πολλές βόρειες περιφέρειες αναπτύσσονται με σημαντικά βραδύτερους ρυθμούς. Αυτή τη στιγμή χρειαζόμαστε εμπεριστατωμένη ανάλυση για τον λόγο που η περιφερειακή πολιτική δεν επέφερε σε όλες τις περιφέρειες το επιθυμητό αποτέλεσμα. Μήπως φταίει η γραφειοκρατία ή μήπως δεν ελήφθησαν αρκετά υπόψη οι διαφορές μεταξύ των περιφερειών, οι μακρές αποστάσεις, ο πολύ κρύος ή πολύ ζεστός καιρός, ο αραιός πληθυσμός και οι δυσμενείς συνθήκες ζωής; Με ποιον τρόπο η Ένωση μπορεί να ανταποκριθεί στις προκλήσεις που επιφέρει η συνολική ανάπτυξη έτσι, ώστε να μπορέσουν να αναπτυχθούν οι λιγότερο αναπτυγμένες περιφέρειες; Είναι επίσης σημαντικό να αποσαφηνίσουμε τις επιπτώσεις που θα προκαλέσει η διεύρυνση της Ένωσης στα διαρθρωτικά ταμεία και στην ανάπτυξη των πιο απόκεντρων περιφερειών της Ένωσης. Τα κράτη μέλη θα πρέπει επίσης να έχουν υπόψη τους την ευθύνη τους. Ορισμένα κράτη μέλη έχουν παραβιάσει την αρχή της προσθετικότητας και έχουν μειώσει τις εθνικές περιφερειακές πιστώσεις, όταν αυξήθηκε η περιφερειακή ενίσχυση που χορηγείται μέσω της Ένωσης. Το γεγονός αυτό έχει υπονομεύσει τα αποτελέσματα της περιφερειακής πολιτικής. Στη συνέχεια οφείλουμε να μελετήσουμε επίσης την ανάπτυξη δεικτών, προκειμένου τα μέτρα να μπορούν να προσανατολίζονται προς τον σωστό τόπο, στον σωστό χρόνο. Επί παραδείγματι, η ανεξέλεγκτη μετανάστευση δεν έχει ληφθεί επαρκώς υπόψη. Στο πλαίσιο αυτό, πρέπει να τονίσουμε την αποφασιστική σημασία των μικρών και μεσαίων επιχειρήσεων ως εργοδοτών και ως μοχλών περιφερειακής ανάπτυξης. Πάρα πολύ σημαντική είναι η μεταφορά της τελευταίας τεχνολογίας και τεχνογνωσίας ώστε να χρησιμοποιηθεί από τις επιχειρήσεις των βραδύτερα αναπτυσσόμενων περιφερειών. Η Ομάδα μας υποστηρίζει την έγκριση αυτής της έκθεσης.  Κύριε Πρόεδρε, κύριε Επίτροπε, αγαπητοί συνάδελφοι, η περιφερειακή πολιτική της Ευρωπαϊκής Κοινότητας δεν πέτυχε μέχρι σήμερα να αμβλύνει κατά τρόπο αισθητό τις υφιστάμενες διαφορές εισοδήματος ανά κάτοικο. Η κατάσταση έλαβε σοβαρές διαστάσεις, και τη σήμερον ημέρα παρατηρείται, στην Ευρωπαϊκή Ένωση, μέχρι και ένας προφανής συσχετισμός ανάμεσα στην ανεργία και τη φτώχεια, όπως φανερώνει το άκρως ανησυχητικό γεγονός ότι στις περιοχές που περισσότερο μαστίζονται από το πρόβλημα της ανεργίας, που αντιστοιχούν στις φτωχότερες περιφέρειες της Ένωσης, τα ποσοστά της ανέρχονται κατά μέσο όρο στο ,%, ενώ στις περιοχές όπου το πρόβλημα είναι λιγότερο οξυμένο, που συμπίπτουν με τις πλουσιότερες περιφέρειες, το ποσοστό της ανεργίας δεν ξεπερνά το %. Μπροστά σε αυτή την κατάσταση, η έκθεση που θα εγκρίνει το Κοινοβούλιο πρέπει να αναδεικνύει ξεκάθαρα την αναγκαιότητα λήψης μέτρων, τα οποία θα προσβλέπουν σαφέστατα στην καταπολέμηση της σχετικής φτώχειας και της ανεργίας. Μέτρα όπως η ενδεδειγμένη προς το συγκεκριμένο σκοπό αξιοποίηση των πόρων των διαρθρωτικών ταμείων, οι οποίοι συχνά δεν απορροφούνται σωστά, μέσω της υλοποίησης κρατικών πολιτικών που θα αποφασίζονται σε κεντρικό επίπεδο, καθώς και του εκσυγχρονισμού των τηλεπικοινωνιών και των μέσων επικοινωνίας, ιδίως με την ενσωμάτωση των λιγότερο ανεπτυγμένων περιοχών στα διευρωπαϊκά σιδηροδρομικά δίκτυα μέχρι το έτος , όπως επίσης μέσω της διαφύλαξης και ανάπτυξης των γεωργικών και αλιευτικών πόρων και δυνατοτήτων των συγκεκριμένων χωρών, που πολλές φορές πλήττονται από τις ίδιες τις πολιτικές μίας ανάλγητης Ευρωπαϊκής Ένωσης, ή μέσω της δρομολόγησης δραστήριων πολιτικών για τη δημιουργία θέσεων απασχόλησης, κατά προτίμηση για τις γυναίκες και τους νέους. Μόνο με την αποφασιστική προώθηση μέτρων, όπως αυτά που προανέφερα, θα βρεθούμε σε θέση να ξεπεράσουμε μια κατάσταση κοινωνικών και περιφερειακών ανισοτήτων η οποία δεν αποτελεί το ιστορικό αποτέλεσμα του , αλλά πηγάζει από την περιθωριοποίηση και την εφαρμογή οικονομικών πολιτικών που επιφέρουν αρνητικές συνέπειες.  Κύριε Πρόεδρε, κύριε Επίτροπε, η προκείμενη έκθεση του συναδέλφου Berend ακολουθεί κατά βήμα τη στρατηγική που καθόρισε η Ευρωπαϊκή Επιτροπή, θέτοντας απόλυτα στο προσκήνιο το ζήτημα της αύξησης της ανταγωνιστικότητας. Η διατομεακή στοχοθεσία των διαρθρωτικών ταμείων, όπως φέρ' ειπείν η ενισχυμένη δημιουργία απασχόλησης, η μεγαλύτερη εξασφάλιση της ισότητας ευκαιριών και η αύξηση της αειφορίας της απασχόλησης και της ανάπτυξης αναφέρονται μόνον παρεμπιπτόντως. Ο τρόπος αυτός θεώρησης μού φαίνεται αδικαιολόγητος, και θα παρακαλούσα επίσης όπως τα εν λόγω θέματα εξετασθούν πολύ αποτελεσματικότερα στην έβδομη περιοδική έκθεση. Αυτό δεν σημαίνει πως δεν αναγνωρίζω την ανάγκη της δυναμικής του ανταγωνισμού, πόσο μάλλον αφού κι εγώ ο ίδιος τυγχάνω επιχειρηματίας σε μια περιφέρεια του στόχου , και μάλιστα στο Βρανδεμβούργο της Ομοσπονδιακής Δημοκρατίας της Γερμανίας, και γνωρίζω πολύ καλά τις ανησυχίες και τις ανάγκες των μικρών και μεσαίων επιχειρήσεων. Στις περιφέρειες του στόχου χρειάζεται οπωσδήποτε να θεσπισθούν παράλληλα με αυτό και μέτρα ορισμένου χρόνου, ήτοι μέτρα για τη δημιουργία θέσεων εργασίας, ειδικά προγράμματα για την προαγωγή της βιοποριστικής δραστηριότητας των γυναικών και πρωτοβουλίες για την προώθηση της έναρξης της μη μισθωτής δραστηριότητας. Τα μέτρα αυτά θα υποστηριχθούν με κατάλληλες δραστηριότητες από τα διαρθρωτικά ταμεία της Ευρωπαϊκής Ένωσης. Η ενίσχυση της ανταγωνιστικότητας των επιχειρήσεων από μόνη της δεν μπορεί σε καμία περίπτωση να αναπληρώσει την επιζητούμενη συνοχή μεταξύ οικονομικής και κοινωνικής ανάπτυξης, επειδή λείπουν απλούστατα οι βάσεις για μια ανεξάρτητη ανάκαμψη στις εν λόγω περιφέρειες του στόχου Και η εμπειρία ότι η οικονομική ανάπτυξη δεν συμβάλλει από μόνη της στη μείωση της ανεργίας θεμελιώνει, βέβαια, το γεγονός ότι για να είμαστε σε θέση να δημιουργήσουμε επιπλέον θέσεις εργασίας χρειαζόμαστε μια αύξηση τουλάχιστον κατά % του ΑΕΠ. Δεν μπορεί να λειτουργήσει αντίστοιχα η αποκλειστική συγκέντρωση σε μια οικονομική πολιτική που είναι προσανατολισμένη στη ζήτηση και την προσφορά. Και σε περίπτωση που ήδη την ασκούμε, πρέπει να ενεργοποιήσουμε κυρίως επενδύσεις για διεύρυνση και λιγότερο επενδύσεις για εξορθολογισμό. Αυτό πρέπει να συνδεθεί οπωσδήποτε με μια οικονομική πολιτική προσανατολισμένη στη ζήτηση, προκειμένου να αποκτήσουμε, γενικά, την ευκαιρία να βελτιώσουμε την κοινωνική κατάσταση στις εν λόγω περιφέρειες. Οι καταστάσεις αυτές ποικίλλουν τα μέγιστα μεταξύ των περιφερειών. Αυτό σημαίνει πως χρειάζεται σίγουρα και πληθώρα συνοδευτικών μέτρων για να μπορέσουμε να κάνουμε οτιδήποτε εκεί. Τα μέτρα αυτά θα μπορούσαν παραδείγματος χάρη να αφορούν την επαγγελματική κατάρτιση, την επιμόρφωση, την επανένταξη ανθρώπων που έχουν ήδη εκδιωχθεί από τη διαδικασία παραγωγής, την ευέλικτη οργάνωση του χρόνου εργασίας και των μορφών του, προκειμένου να μπορέσουν να εναρμονισθούν σαφώς καλύτερα οι ατομικές και κοινωνικές πτυχές και να προαχθεί ίσως πάλι και η βιοποριστική δραστηριότητα των γυναικών.  Κύριε Πρόεδρε, τα συγχαρητήριά μου στον εισηγητή για την εμπεριστατωμένη έκθεση που εκπόνησε. Ο κύριος στόχος των διαρθρωτικών ταμείων είναι η προαγωγή της κοινωνικής και οικονομικής συνοχής μεταξύ των περιφερειών της Ευρωπαϊκής Ένωσης. Με την προαγωγή κάθε είδους επενδύσεων, η Ευρωπαϊκή Ένωση επιδιώκει την αύξηση του κατά κεφαλήν ΑΕγχΠ και τη βελτίωση της απασχόλησης. Από την έκτη περιοδική έκθεση για τις περιφέρειες, μπορούμε να συμπεράνουμε ότι τα μέτρα αυτά δεν αποφέρουν πάντα το αποτέλεσμα που επιδιώκεται. Οι προσπάθειες για την αύξηση του κατά κεφαλήν ΑΕγχΠ στις περιοχές του στόχου δεν οδηγούν πάντα στο αποτέλεσμα αυτό. Δεν μπορούμε να πούμε ότι πρόκειται για ένα αποτέλεσμα που προξενεί ικανοποίηση σε μια περίοδο κατά την οποία, ιδιαίτερα τα τελευταία χρόνια, παρατηρήθηκε ανάπτυξη της οικονομίας. Όπως αναφέρει και ο εισηγητής, εκτός αυτού, τα αποτελέσματα των διαρθρωτικών μέτρων για την απασχόληση ήταν περιορισμένα. Για το λόγο αυτό θα πρέπει να είμαστε κάπως επιφυλακτικοί όταν αναφερόμαστε στην αποτελεσματικότητα της κοινοτικής στήριξης. Σοβαρά ερωτηματικά προξενεί και η διαπίστωση ότι, σε ορισμένες περιπτώσεις, οι διαφορές μεταξύ περιφερειών στα κράτη μέλη αυξάνονται. Κύριε Πρόεδρε, για τον λόγο αυτό έχω την εντύπωση ότι θα ήταν σκόπιμο και απαραίτητο, ιδιαίτερα όσον αφορά την προαγωγή της απασχόλησης, να συγκεντρώσουμε την προσοχή μας στις εθνικές και τις περιφερειακές αρχές, οι οποίες γνωρίζουν καλύτερα από οποιονδήποτε άλλο τις περιφέρειες που εμπίπτουν στην αρμοδιότητά τους. Εάν επιτραπεί στις αρχές αυτές να καταρτίσουν ειδικά σχέδια για τις εν λόγω περιφέρειες και με τη χορήγηση οικονομικής ενίσχυσης, εφόσον αυτό είναι απαραίτητο, μπορεί να επιτευχθεί ένα καλύτερο αποτέλεσμα. Ας μην ξεχνάμε ότι αυτός είναι και ο απώτερος στόχος μας. Για το λόγο αυτό, συμφωνώ απολύτως με την ιδέα να αφήσει η Επιτροπή την πρακτική επεξεργασία και την εφαρμογή των μέτρων στα κράτη μέλη και τις περιφέρειες. Σε σχέση με αυτό, ίσως να είναι και προτιμότερο να δοθεί μεγαλύτερη βαρύτητα στα κράτη μέλη όσον αφορά την οικονομική στήριξη περιφερειών. Με την επέκταση των κριτηρίων από τις περιφέρειες στα κράτη μέλη θα αποτρέψουμε πολλά μελλοντικά προβλήματα. Τέλος, θα ήθελα να επιστήσω την προσοχή στη θέση των χωρών της Κεντρικής και της Ανατολικής Ευρώπης. Από την έκθεση προκύπτει ότι, σε γενικές γραμμές, στις χώρες αυτές παρατηρείται μεγάλη καθυστέρηση σε σχέση με τις χώρες της Ευρωπαϊκής Ένωσης, ιδιαιτέρως όσον αφορά το κατά κεφαλήν ΑΕγχΠ. Με την προβλεπόμενη προσχώρηση, σε λίγο καιρό, πολλών από τις χώρες αυτές, είναι απολύτως απαραίτητο να αναθεωρηθεί η εφαρμοζόμενη σήμερα διαρθρωτική πολιτική. Ακολουθώντας άλλα μέλη του Σώματος, θα ήθελα με την ευκαιρία αυτή να καλέσω την Επιτροπή να υποβάλει σύντομα προτάσεις για τη μεταρρύθμιση του τομέα.  Αξιότιμε κύριε Πρόεδρε, αξιότιμοι συνεργάτες, κύριε Επίτροπε, έπειτα από σχολαστική μελέτη της προκείμενης έκθεσης καταλήγει κανείς αναμφίβολα στο συμπέρασμα ότι ο προκαθορισμένος στόχος της διαρθρωτικής πολιτικής μπόρεσε να επιτευχθεί μόνον εν μέρει. Έτσι, μεταξύ άλλων, μάλλον αυξήθηκε παρά μειώθηκε η ανισότητα που υφίσταται μεταξύ των περιφερειών, όμως τα ίδια τα κράτη μέλη σημειώνουν εδώ μια σχετική προσέγγιση. Επίσης, δεν μπόρεσαν να μειωθούν σχεδόν καθόλου οι αριθμοί των ανέργων στις περισσότερο θιγόμενες περιφέρειες, αυξήθηκαν μάλιστα εν μέρει. Διερωτώμαι λοιπόν, σε τι έγκειται το γεγονός ότι δεν χρησιμοποιήθηκαν πιο αποτελεσματικά οι διαρθρωτικοί πόροι. Ακόμα και η σώρευση πόρων από το Ταμείο Συνοχής και τα διαρθρωτικά ταμεία δεν απέφερε την επιθυμητή επιτυχία σε όλες τις περιφέρειες και σε όλες τις χώρες. Αφού ο διακηρυχθείς στόχος όλων των πολιτικών σε ευρωπαϊκό επίπεδο είναι η μείωση της ανεργίας, πρέπει να τεθεί το κρίσιμο ερώτημα εάν είναι σωστή η εφαρμοζόμενη πολιτική ή εάν είναι σκοπιμότερο να ενισχυθεί η ανταγωνιστικότητα των περιφερειών με τη λήψη κατάλληλων μέτρων, όπως η αυξημένη προώθηση της έρευνας και της ανάπτυξης, η βελτίωση της υποδομής και η εξύψωση του επιπέδου κατάρτισης. Οι σοβαρές διαρθρωτικές μεταρρυθμίσεις και η ευνοϊκή προς τον ανταγωνισμό φορολογική πολιτική αποτελούν τα συστατικά στοιχεία μιας επιτυχούς οικονομικής δραστηριότητας. Εάν δεν σκοπεύουμε να ανεχθούμε την κατηγορία ότι ασκούμε μια διαρθρωτική πολιτική με ένταση κόστους η οποία δεν κινεί τίποτα στο ζήτημα της απασχόλησης με βιώσιμο τρόπο, τότε πρέπει να εξετασθούν λεπτομερέστατα τα μέχρι τούδε μέτρα. Η διαρθρωτική πολιτική της Ένωσης θα είναι επιτυχής μόνον εάν καταφέρουμε να δημιουργήσουμε σε επαρκή βαθμό θέσεις εργασίας και μειωθεί σημαντικά το ποσοστό ανεργίας.  Αξιότιμε κύριε Πρόεδρε, αξιότιμε κύριε Επίτροπε, αξιότιμοι συνάδελφοι, ευχαριστώ τον εισηγητή για την εξέταση αυτού του ιδιαιτέρως σημαντικού ζητήματος, διότι η ανάπτυξη της κοινωνικής και οικονομικής κατάστασης καθορίζει πώς οι ευρωπαίοι πολίτες θα κρίνουν την επιτυχία στο έργο μας. Το εν λόγω θέμα, το οποίο επηρεάζει την καθημερινή ζωή τους, είναι καίριο ζήτημα για την αξιοπιστία της ΕΕ. Οφείλουμε να παραδεχθούμε ότι η ΕΕ έχει ήδη υποστηρίξει, και μάλιστα κατά τρόπο αξιέπαινο θα έλεγα, την ανάπτυξη των φτωχών χωρών. Μου έρχεται στο μυαλό η εικόνα που παρουσίαζαν η Πορτογαλία και η Ελλάδα, όταν οδήγησα εκεί για πρώτη φορά, πριν από χρόνια. Εν προκειμένω, η γαλλική έκφραση «coup de chapeau» αναφορικά με την ΕΕ, δηλαδή βγάζω το καπέλο στην ΕΕ, είναι εύστοχη. Η ΕΕ αξίζει πραγματικά να της βγάλουμε το καπέλο, όμως στο εσωτερικό των χωρών οι διαφορές μεταξύ φτωχών και πλούσιων περιφερειών παραμένουν ακόμη αρκετά μεγάλες. Ποια είναι η συνέπεια; Οι άνθρωποι αντιδρούν επιλέγοντας τη φυγή, φεύγοντας σε αναζήτηση καλύτερης τύχης. Αναγκαζόμαστε λοιπόν να χτίζουμε πολλές φορές στην ίδια χώρα, για τους ίδιους ανθρώπους, σχολεία, νοσοκομεία, από την αρχή όλη την υποδομή. Αυτό είναι πολύ δαπανηρό και προκαλεί επίσης πολύ μεγάλα κοινωνικά προβλήματα. Το μεγαλύτερο μέρος των ανθρώπων θα επιθυμούσε, ωστόσο, να κατοικεί στη γενέθλια γη του, εάν του δινόταν η δυνατότητα γι' αυτό, δηλαδή εάν υπήρχε εκεί απασχόληση. Εμείς οφείλουμε να τους παράσχουμε τη δυνατότητα γι' αυτό. Τούτη είναι η ηθική υποχρέωση της ΕΕ και όλων ημών. Ως λύση διαβλέπω τη σαφή ενθάρρυνση της επιχειρηματικότητας. Με την επιχειρηματικότητα δεν εννοώ με κανέναν τρόπο το να είναι κανείς απλώς ιδιοκτήτης μιας επιχείρησης, αλλά τη θέληση για δημιουργία. Εννοώ εκείνη τη στάση ζωής σύμφωνα με την οποία ο άνθρωπος επιθυμεί να προοδεύσει στη ζωή του, είτε ήταν πριν εργαζόμενος είτε ιδιοκτήτης επιχείρησης είτε δημόσιος υπάλληλος. Ποια είναι η δίκαιη κοινωνία; Εκείνη στην οποία ο εκ των χαμηλών στρωμάτων προερχόμενος άνθρωπος μπορεί να προοδεύσει στη ζωή του έτσι, ώστε τα παιδιά του να βρουν κάπως πιο εύκολες καταστάσεις. Με τον τρόπο αυτό είναι επίσης δυνατή η θετική ανάπτυξη των περιφερειών, διότι οι άνθρωποι ασφαλώς θα προσπαθήσουν και θα εργασθούν εάν τους δοθεί η δυνατότητα. Θα ήθελα να πω εν κατακλείδι ότι, εν προκειμένω, πρέπει να πάρουμε μαθήματα από την Αμερική, όπου η εργατικότητα είναι ακόμη της μόδας, και η επιτυχία είναι απόδειξη ικανοτήτων και όχι αντικείμενο φθόνου, όπως συμβαίνει συχνά σε εμάς στην Ευρώπη.  Κύριε Πρόεδρε, κύριε Επίτροπε, αγαπητοί συνάδελφοι, επειδή ο χρόνος μου είναι περιορισμένος θα εισέλθω αμέσως στην ουσία. Καταρχάς μία διαπίστωση: οι καρποί της ανάπτυξης δεν κατανέμονται ισομερώς στους κόλπους της Ένωσης. Ένα παράδειγμα δίνεται με τις ιδιαιτέρως απομακρυσμένες περιφέρειες, οι οποίες πλήττονται ακόμη σοβαρά από δραματικά ποσοστά ανεργίας. Αυτό το ποσοστό είναι επί παραδείγματι της τάξεως του % στη Rιunion. Ωστόσο, αυτή η κατάσταση δεν είναι συγκυριακή, είναι διαρθρωτική. Η απομακρυσμένη θέση μας, ο νησιωτικός χαρακτήρας μας, με δυο λόγια η ίδια η ταυτότητά μας είναι αυτή που την δημιουργεί. Για να αντιμετωπίσει την κατάσταση αυτή, το άρθρο , παράγραφος , της Συνθήκης του Αμστερνταμ προέβλεψε την αρχή της ειδικής και κατ' εξαίρεση μεταχείρισης. Απομένει να υλοποιήσουμε αυτή την αρχή με πράξεις. Το έγγραφο της Επιτροπής, το οποίο είχε ανακοινωθεί για τον Δεκέμβριο του , αναβλήθηκε για τον Ιανουάριο και στη συνέχεια για τον Φεβρουάριο, και οι πρώτες σκέψεις μου δεν είναι διόλου αισιόδοξες. Απευθύνω λοιπόν επίσημη έκκληση προς το Συμβούλιο και την Επιτροπή. Σε ό,τι αφορά τη φορολογία, τις κρατικές ενισχύσεις, τα διαρθρωτικά ταμεία, τη στήριξη των παραδοσιακών προϊόντων μας είναι επείγον να επινοηθούν συγκεκριμένα μέτρα, τα οποία να διαπνέονται από τόλμη και φιλοδοξία. Διαφορετικά, η σύγκλιση και η συνοχή θα παραμείνουν δυστυχώς μόνο λόγια για μας, και υπάρχει κίνδυνος η διαρθρωτική πολιτική που ακολουθείται στις περιφέρειές μας, παρά τη σπουδαιότητα των εμπλεκομένων κονδυλίων, να καταλήξει σε αποτυχία.  Κύριε Πρόεδρε, με τη σειρά μου θα ήθελα και εγώ, όπως έπραξαν όλοι οι ομιλητές, να ευχαριστήσω τον κ. Berend και να τον συγχαρώ για την ποιότητα αυτής της εργασίας. Όπως και με την προηγούμενη έκθεση, αυτή η εξαιρετικά κατάλληλη και ακριβής ανάλυση, οι συστάσεις τις οποίες υποστηρίζει και οι δικές σας παρατηρήσεις, κυρίες και κύριοι, θα χρησιμεύσουν στην Επιτροπή γενικά και ιδιαιτέρως στον αρμόδιο για την περιφερειακή πολιτική Επίτροπο, εφόσον αρχίζουμε τον προγραμματισμό των πιστώσεων για την περίοδο - Θα ήθελα με τη σειρά μου να προβώ σε ορισμένες παρατηρήσεις, καταρχάς σχετικά με την κρίση την οποία εκφράσατε, κύριε εισηγητή, για την έκτη περιοδική έκθεση. Επισημάνατε την ποιότητά της και γράψατε μάλιστα, αν δεν απατώμαι, ότι σε σχέση με τις προηγούμενες εκθέσεις, σηματοδοτεί μια πραγματική βελτίωση. Εξ ονόματος όλων των υπαλλήλων της Επιτροπής, και της προκατόχου μου, κυρίας Wulf-Mathies, επιθυμώ να σας πω ότι μας συγκίνησε πολύ αυτή η εκτίμηση που εξέφρασε το Κοινοβούλιό σας και εσείς ο ίδιος. Είναι γεγονός ότι για την Επιτροπή είναι ιδιαιτέρως σημαντικό, κύριε Berend, αυτή η έκτη περιοδική έκθεση να δίνει τη δυνατότητα να διαπιστωθεί μία προσπάθεια, η πραγματοποίηση ενός ποιοτικού άλματος, στην ανάλυση που σας προτείνεται. Αναφέρομαι ιδιαιτέρως στο περιεχόμενο του κεφαλαίου της εν λόγω έκθεσης, όπου η Επιτροπή εξέτασε με πιο εμπεριστατωμένο τρόπο τους οικονομικούς ορισμούς της περιφερειακής ανταγωνιστικότητας και προσπάθησε να αναλύσει σε ποιο βαθμό αυτή η ανταγωνιστικότητα μπορεί να υποστηριχθεί, να βελτιωθεί, να επηρεασθεί από παράγοντες, τους οποίους ορισμένοι από σας, ο κ. Markov πριν από λίγο ή η κυρία Raschhofer, υπογράμμισαν πολύ έντονα. Αναφέρομαι στην έρευνα-τεχνολογική ανάπτυξη, τη χορήγηση πόρων και την ποιότητα των υποδομών, το δυναμικό των ανθρώπινων πόρων, τις μικρές και μεσαίες επιχειρήσεις, τις άμεσες εξωτερικές επενδύσεις. Αυτά είναι τα σχετικά με την ποιότητα. Δεν επιθυμώ να σταθώ τώρα, κύριε εισηγητή, για να εξηγήσω με υπερβολικές λεπτομέρειες την άποψή μου για τα γενικά σημεία, τα οποία προσυπογράφει εφεξής το Σώμα σας. Τα απαριθμώ τηλεγραφικά: το πρώτο αφορά τη χρησιμότητα των συμπερασμάτων της παρούσας έκθεσης για την επεξεργασία των προτεραιοτήτων της νέας περιφερειακής πολιτικής, ιδιαιτέρως για τη διαπραγμάτευση των εγγράφων προγραμματισμού με τα κράτη μέλη. Το δεύτερο σημείο είναι η εταιρική σχέση, στην οποία επιμείνατε ορισμένοι από σας, ο ρόλος των τοπικών και περιφερειακών αρχών, του ιδιωτικού τομέα, των κοινωνικών εταίρων, των συνδικαλιστικών οργανώσεων και των οργανισμών τοπικής αυτοδιοίκησης για την προώθηση. Θα επαγρυπνώ ιδιαιτέρως για την ορθή εφαρμογή, σχετικά με το συγκεκριμένο πρόβλημα εταιρικής σχέσης, των διατάξεων του Γενικού Κανονισμού των Διαρθρωτικών Ταμείων. Το τρίτο σημείο είναι η αναγκαιότητα να αναπτύξουμε το περιεχόμενο της ανάπτυξης σε θέσεις εργασίας, μολονότι γνωρίζω καλά, ο κ. van Dam το είπε πριν από λίγο, ότι η πρωταρχική ευθύνη ανήκει στα κράτη μέλη, και όταν μιλάμε για ευθύνη των κρατών μελών, όπως εξάλλου για τη χρησιμότητα ή την αποτελεσματικότητα αυτής της περιφερειακής πολιτικής, πρέπει να διακρίνουμε καλά σε ποια περίοδο βρισκόμαστε. Προ ολίγου ο κ. Fruteau δήλωσε ότι οι καρποί της ανάπτυξης κατανέμονται ανισομερώς. Εντούτοις, κύριε βουλευτή, πρέπει να υπάρχει ανάπτυξη και να μην παραμένουν όλοι σε μία περίοδο στασιμότητας ή ύφεσης, όπως συνέβη στο παρελθόν. Θα μου πείτε πως η ανάπτυξη ή η κρίση δεν συμβαίνει σε όλους. Συμφωνώ με την ανάλυσή σας. Πρέπει όταν υπάρχει ανάπτυξη να κατανέμεται καλύτερα, ωστόσο αυτό που είναι ακόμη πιο δύσκολο και πλήττει ακόμη πιο σοβαρά τις περιφέρειες που μειονεκτούν λόγω της απομακρυσμένης θέσης τους, τις εξόχως απόκεντρες ή νησιωτικές περιφέρειες, είναι η απουσία ανάπτυξης, η οποία σημάδεψε συνολικά τις δύο προηγούμενες δεκαετίες. Το τέταρτο σημείο, στο οποίο έδωσε προ ολίγου έμφαση η κυρία Hedkvist Petersen είναι η προώθηση μιας πολιτικής ίσων ευκαιριών για τις γυναίκες και τους νέους. Το πέμπτο σημείο είναι η σημασία και ο ρόλος των μικρών και μεσαίων επιχειρήσεων, ο κ. Vatanen το δήλωσε πολύ έντονα πριν από λίγο. Τέλος, τα θετικά αποτελέσματα για τις εθνικές διοικήσεις του συστήματος διαχείρισης των διαρθρωτικών ταμείων, τα κίνητρα των υπαλλήλων κατά τη διαχείριση των πόρων των συγκεκριμένων ταμείων, παρά την πολυπλοκότητά τους ορισμένες φορές, και η σημασία της περαιτέρω πραγματοποίησης βελτιώσεων στις διαδικασίες αξιολόγησης, παρακολούθησης και ελέγχου της Επιτροπής. Πληροφορώ επί του προκειμένου το Ευρωπαϊκό Κοινοβούλιο ότι σκοπεύω να διοργανώσω στα μέσα του έτους ένα σεμινάριο με τις εθνικές και περιφερειακές αρχές, αναφορικά με αυτό το ζήτημα αξιολόγησης των διαδικασιών ανταλλαγής ορθών πρακτικών κατά τη διαχείριση των διαρθρωτικών ταμείων. Θα ήθελα να αναφερθώ σε ορισμένα συγκεκριμένα σημεία. Κύριε Berend, εκφράσατε την επιθυμία να θεσπισθεί ταχέως η κατανομή σε ζώνες. Ολοκληρώνουμε την κατανομή σε ζώνες. Αύριο, τέσσερεις νέες χώρες θα αποτελέσουν το αντικείμενο απόφασης της Επιτροπής, και πολύ σύντομα, ελπίζω, θα έλθει η σειρά της Ιταλίας. Συνεπώς, θα ικανοποιηθείτε επί του συγκεκριμένου σημείου, εφόσον όλες οι χώρες του στόχου θα διαμορφωθούν σε ζώνες. Σε ό,τι αφορά την άτυπη οικονομία την οποία αναφέρετε στην έκθεσή σας, γνωρίζω καλά ότι η ανάλυση και η παραγωγή στατιτιστικών δεδομένων για το συγκεκριμένο θέμα βασίζεται στην αξιοπιστία των δεδομένων και, όπως ανέφερε ο κ. Cocilovo, υπάρχει πρόβλημα αξιοπιστίας των εν λόγω δεδομένων. Σε κάποιο βαθμό, τα δεδομένα λαμβάνονται ξανά υπόψη στις στατιστικές για το ΑΕγχΠ, στις έρευνες για το εργατικό δυναμικό, και εν πάση περιπτώσει, επιθυμώ να επισημάνω τις προσπάθειες που καταβάλλει, και θα συνεχίσει να καταβάλλει, η Eurostat για τη βελτίωση της ποιότητας των στατιστικών. Αναφέρατε επίσης, κύριε Berend, όπως και ο κ. Aparicio Sαnchez, την απουσία μεταρρύθμισης στον τομέα της αλιείας. Επί του προκειμένου ζητήματος, το οποίο με ενδιαφέρει προσωπικά, θα υπενθυμίσω ότι το μικρό μέγεθος του εν λόγω τομέα - γεγονός που δεν σημαίνει ότι είναι αμελητέος - και η συγκέντρωσή του σε πολύ μικρό αριθμό περιφερειών δεν διευκολύνουν την ανάλυσή του σε περιφερειακό πλαίσιο. Αυτός ο τύπος τομεακής ανάλυσης ανήκει περισσότερο στην πρακτική και την αρμοδιότητα της γενικής διεύθυνσης αλιείας, με επικεφαλής τον συνάδελφό μου κ. Fischler. Ωστόσο, θέλω να σας διαβεβαιώσω ότι η Επιτροπή θα προσπαθήσει να συμπεριλάβει μια τέτοια ανάλυση στη δεύτερη έκθεση συνοχής, η οποία αναμφίβολα θα ανταποκρίνεται περισσότερο σε αυτές τις ανησυχίες. Ορισμένοι από σας ανέφεραν σημεία τα οποία πρέπει να ενταχθούν στη δεύτερη έκθεση συνοχής και ο εισηγητής σας ανέφερε ορισμένα εξ αυτών. Θέλω καταρχάς να σας διαβεβαιώσω ότι η συγχώνευση των περιοδικών εκθέσεων και της εκθέσεως συνοχής δεν θα πρέπει να επιφέρει οποιαδήποτε απώλεια πληροφοριών ή απώλεια ενδιαφέροντος για το περιεχόμενο της εν λόγω έκθεσης συνοχής, η οποία, κύριε εισηγητή, συνιστά κατά τη γνώμη μου ένα εξαιρετικά σημαντικό εργαλείο, όχι μόνο για να αντιληφθούμε όσα έχουν πραγματοποιηθεί και να τα δηλώσουμε με διαφάνεια και ακρίβεια, για να εξετάσουμε ή να αξιολογήσουμε τις μελλοντικές κατευθυντήριες γραμμές, αλλά και για να καθιερώσουμε μια δημόσια συζήτηση με τους πολίτες, και πέραν αυτών, με τα εκλεγμένα μέλη όπως εσείς, σχετικά με την εν λόγω περιφερειακή πολιτική και σχετικά με αυτό που θα μπορούσε να αποτελέσει κάποτε μια ευρωπαϊκή πολιτική χωροταξίας. Εν πάση περιπτώσει, σημείωσα με προσοχή την επιθυμία σας να ενσωματωθούν στην έκθεση τα ακόλουθα σημεία: ο καθορισμός, η συλλογή και η ανάλυση αντιπροσωπευτικών δεικτών για την περιφέρεια και για όλες τις χώρες της Κεντρικής και Ανατολικής Ευρώπης· ένα κεφάλαιο για τα νησιά και για τις εξόχως απόκεντρες περιφέρειες, στις οποίες αναφέρθηκαν αρκετοί από σας, ιδιαιτέρως η κυρία Sudre και ο κ. Fruteau· αναλύσεις σχετικές με την ανταγωνιστικότητα των περιφερειών για τις χώρες της Κεντρικής και Ανατολικής Ευρώπης: τούτο θα αποτελέσει τη μεγαλύτερη πρόκληση για εμάς, για εσάς, για την Επιτροπή, κατά τα επόμενα χρόνια· και τέλος οι διασυνοριακές πτυχές. Σχετικά με όλα αυτά τα σημεία, θα προσπαθήσω να ακολουθήσω τις συστάσεις σας. Θα ήθελα τέλος να αναφερθώ σε ορισμένα πολιτικά συμπεράσματα που σας είναι άλλωστε γνωστά, αλλά των οποίων θα ήθελα να υπενθυμίσω τα κύρια στοιχεία. Κυρίες και κύριοι, έχει σημειωθεί σημαντική πρόοδος προς την κατεύθυνση της πραγματικής σύγκλισης, κυρίως για τα τέσσερα κράτη μέλη της συνοχής, αλλά επίσης, κύριε Pohjamo, το δηλώνω ευθέως, για τις περιφέρειες του στόχου , οι οποίες έχουν καλύψει ορισμένες καθυστερήσεις στο επίπεδο ανάπτυξής τους, κυρίως σε ό,τι αφορά τις υποδομές. Αυτό είναι το πρώτο πολιτικό σημείο. Το δεύτερο πολιτικό σημείο είναι ότι τα διαρθρωτικά ταμεία προσέφεραν, και θα συνεχίσουν να προσφέρουν, μια σημαντική συμβολή σε αυτή τη διαδικασία προσέγγισης. Όλα τα μακροοικονομικά πρότυπα επί των οποίων εργαζόμαστε καταδεικνύουν ότι, αναφορικά με την τελευταία δεκαετία, πλέον του ενός τρίτου της επιτευχθείσας σύγκλισης στις περιφέρειες που παρουσίαζαν υστέρηση δεν θα είχε πραγματοποιηθεί εάν δεν υπήρχαν τα διαρθρωτικά ταμεία. Ωστόσο, σημείωσα με προσοχή, ιδιαιτέρως σε ό,τι αφορά τις εξόχως απόκεντρες περιφέρειες, κυρία Sudre, κύριε Fruteau, ή ακόμη κύριε Nogueira Romαn, ότι διαπιστώνετε πως απομένουν ακόμη πολλά να γίνουν - και αυτό είναι το τρίτο σημείο μου - στο θέμα της βελτίωσης του περιεχομένου για την επανάκτηση θέσεων εργασίας, για την καταπολέμηση του κοινωνικού αποκλεισμού, ο οποίος είναι ιδιαίτερα σοβαρός και δυσβάσταχτος σε πολλές περιφέρειές μας, και για την ενσωμάτωση των γυναικών και των νέων στην αγορά εργασίας. Το τέταρτο πολιτικό σημείο είναι η διεύρυνση της Ένωσης: το μεγάλο πολιτικό και ανθρωπιστικό σχέδιο των επόμενων ετών για τα θεσμικά όργανά μας, η μείζονα πρόκληση επίσης για την πολιτική συνοχής στην Ευρώπη, ένα σημείο στο οποίο έδωσε έμφαση ο κ. van Dam. Θα δηλώσω ότι εφεξής, με το Βερολίνο και τα χρηματοδοτικά μέσα που έχουμε στη διάθεσή μας, διαγράφεται αυτό που θα μπορούσε να αποτελέσει μια πολιτική συνοχής για τις πρώτες χώρες που πρόκειται να ενταχθούν στην ΕΕ. Σκέπτομαι κυρίως το μέσο ISPA, για το οποίο θα έχω την ευθύνη υλοποίησης τις ερχόμενες εβδομάδες. Βλέπετε, κυρίες και κύριοι, μόλις έχει ξεκινήσει ο νέος μας προγραμματισμός και ήδη σκεπτόμασθε μαζί, εσείς και εμείς, τις επιπτώσεις που θα επιφέρει η διεύρυνση της Ένωσης στη διαρθρωτική πολιτική μας. Αυτή η έκτη περιοδική έκθεση, για την οποία, κύριε Berend, εκφράζετε συνολικά μία θετική κρίση, συνιστά για μας, για εμένα, μία καλή βάση προβληματισμού. Θα ήθελα, λοιπόν, να σας ευχαριστήσω πολύ ειλικρινά για τη συμβολή σας στον προβληματισμό τον οποίο έχουμε ξεκινήσει για τις επόμενες κατευθυντήριες γραμμές, και ταυτόχρονα για τη συμβολή σας στον προβληματισμό για την ορθή εφαρμογή των κατευθυντήριων γραμμών της περιόδου -  Ευχαριστώ πολύ, κύριε Επίτροπε. Η συζήτηση έληξε. Η ψηφοφορία θα διεξαχθεί αύριο, στις  Νεκρολογία Χθες απεβίωσε ο Bettino Craxi, πρώην μέλος του Ευρωπαϊκού Κοινοβουλίου, στο Hammament της Τυνησίας. Ο Bettino Craxi αποτέλεσε μέλος του Ευρωπαϊκού Κοινοβουλίου από την η Ιουλίου μέχρι την ή Αυγούστου και ξανά από την η Ιουλίου μέχρι την ή Απριλίου Ο Craxi εκτέλεσε επίσης καθήκοντα Προέδρου του Συμβουλίου ως Πρωθυπουργός της ιταλικής δημοκρατίας, καθήκον το οποίο άσκησε από την η Αυγούστου μέχρι την παύση του στις Μαρτίου Θα ήθελα να σας ζητήσω να τηρήσουμε ενός λεπτού σιγή στη μνήμη του.  Έγκριση των συνοπτικών πρακτικών της προηγούμενης συνεδρίασης Τα συνοπτικά πρακτικά της συνεδρίασης έχουν διανεμηθεί. Υπάρχουν παρατηρήσεις;  EN) Κύριε Πρόεδρε, θα ήθελα να θίξω ένα θέμα προτού ξεκινήσουμε τη συζήτηση για την αλιεία. Οι αξιότιμοι κύριοι βουλευτές ίσως είναι ενήμεροι για τη φρικτή τραγωδία που αφορά την απώλεια ενός αλιευτικού σκάφους και του επταμελούς πληρώματός του στη Σκωτία. Το Solway Harvester βυθίστηκε αύτανδρο στις αρχές του έτους κοντά στη Νήσο Man ενώ αλίευε χτένια. Το επταμελές πλήρωμα καταγόταν από το μικρό χωριό Whithorn και τις γειτονικές κοινότητες του Galloway στη νοτιοδυτική Σκωτία. Ξέρω ότι, ζητώντας σας να αποστείλετε συλλυπητήρια επιστολή εκ μέρους του Ευρωπαϊκού Κοινοβουλίου στον Πρωθυπουργό του Κοινοβουλίου της Σκωτίας, κ. Donald Dewaer, μιλώ εκ μέρους και των οκτώ βουλευτών από τη Σκωτία και εκ μέρους όλων των συναδέλφων του παρόντος Σώματος. Η τραγωδία αυτή ίσως να υπενθυμίζει σε όλους μας, εγκαίρως και κατά τρόπο θλιβερό, τη στιγμή που ξεκινάμε μια νέα συζήτηση για τον αλιευτικό κλάδο, ότι κάθε μέρα γενναίοι άνδρες και γυναίκες διακινδυνεύουν τις ζωές τους, ασκώντας ένα από τα πιο επικίνδυνα επαγγέλματα στον κόσμο, για να φέρνουν ψάρια στο τραπέζι μας. Είμαι βέβαιος ότι ο κ. Πρόεδρος θα στηρίξει το εν λόγω αίτημα.  Κύριε Stevenson, θα παρακαλέσω την Πρόεδρο να αποστείλει αυτή την επιστολή. Δεν νομίζω ότι υπάρχει πρόβλημα.  , με πλήρωμα , το οποίο άρπαξε φωτιά στα ύδατα του Gran Sol. Δυστυχώς, αυτά τα δυστυχήματα είναι συχνότερα από ό,τι θα επιθυμούσαμε όλοι μας και γι' αυτό θέλω να υπενθυμίσω ότι, η επιτροπή μας έχει ζητήσει να καταρτισθεί μια έκθεση πρωτοβουλίας σχετικά με τις αιτίες των δυστυχημάτων και τους κινδύνους του επαγγέλματος των αλιέων και ελπίζω να εγκριθεί αυτή η έκθεση, διότι πραγματικά το ταλανισμένο αυτό επάγγελμα χρειάζεται την υποστήριξη του Ευρωπαϊκού Κοινοβουλίου και όλων εμάς.  Ευχαριστώ κύριε Varela.  Αποτελέσματα των πολυετών προγραμμάτων προσανατολισμού των αλιευτικών στόλων Η ημερήσια διάταξη προβλέπει τη συζήτηση της έκθεσης του κ. Cunha, εξ ονόματος της Επιτροπής Αλιείας, επί της ετήσιας έκθεσης της Επιτροπής προς το Συμβούλιο και το Ευρωπαϊκό Κοινοβούλιο, σχετικά με τα αποτελέσματα των πολυετών προγραμμάτων προσανατολισμού για τους αλιευτικούς στόλους στα τέλη του -C-/ - /). Ο κ. Hudghton έχει ζητήσει τον λόγο επί του προκειμένου.  EN) Ελπίζω ότι οι αξιότιμοι βουλευτές θα εκτιμήσουν το έντονο ενδιαφέρον μου για το εν λόγω θέμα. Θα ήθελα να προτείνω, με βάση το άρθρο του Κανονισμού, την αναπομπή της έκθεσης του κ. Cunha στην επιτροπή και το πράττω με την υποστήριξη της Ομάδας των Πρασίνων/Ευρωπαϊκής Ελεύθερης Συμμαχίας. Τη Δευτέρα, ο συνάδελφος κ. MacCormick έθιξε ορισμένα ζητήματα σχετικά με το παραδεκτό ενός μέρους της παραγράφου της έκθεσης του κ. Cunha που αφορά πολύ σοβαρά ζητήματα, τα οποία κατά πάσα πιθανότητα θα τεθούν εκ νέου σήμερα. Όμως, προτού φθάσουμε σε αυτό το σημείο, πιστεύω επίσης ότι υπάρχουν σημαντικά πολιτικά και πρακτικά ζητήματα γύρω από την παράγραφο και τις προτάσεις που υποβάλλονται στο πλαίσιό της. Θα ήταν προς το συμφέρον όλων μας η επιδίωξη συναίνεσης αναφορικά με την προσέγγισή μας στο εν λόγω θέμα. Κατά συνέπεια, θα ωφελούσε όλες τις πλευρές του ζητήματος η διεξαγωγή περαιτέρω συζήτησης με την Επιτροπή Αλιείας και βεβαίως η πιθανότητα γνωμοδότησης της Επιτροπής Νομικών Θεμάτων. Λαμβάνοντας υπόψη τις αμφιβολίες και ορισμένες διενέξεις γύρω από την παράγραφο , η αναπομπή στην επιτροπή θα επιτρέψει επίσης και πρέπει να παράσχει τη δυνατότητα περαιτέρω διαβουλεύσεων, τόσο με τον αλιευτικό κλάδο όσο και με τους εμπειρογνώμονές μας στην Επιτροπή και αλλού. Ζητώ να ψηφίσουμε την αναπομπή της έκθεσης στην επιτροπή και την επιστροφή της στο Σώμα εν ευθέτω χρόνω, κατόπιν περαιτέρω εξέτασης. Ζητώ επίσης, εάν συμφωνείτε, η εν λόγω ψηφοφορία να γίνει δι' ονομαστικής κλήσεως.  Κύριε Hudghton, πραγματικά υποβάλλετε ένα επίσημο αίτημα για αναπομπή της έκθεσης στην Επιτροπή Αλιείας βάσει του άρθρου του Κανονισμού. Γνωρίζουμε όλοι μας τους κανόνες που ισχύουν σε αυτές τις περιπτώσεις. Εφόσον υπάρξει ένα τέτοιο αίτημα, τον λόγο λαμβάνει ένας αγορητής υπέρ και ένας αγορητής κατά, εάν χρειαστεί δε, και ο εισηγητής ή ο πρόεδρος της επιτροπής. Υπάρχει κάποιος αγορητής υπέρ του αιτήματος που μόλις υποβλήθηκε;  Κύριε Πρόεδρε, όπως είπε ο κ. Hudghton και όπως θα ενθυμούνται οι βουλευτές του παρόντος Σώματος, τη Δευτέρα έλαβα τον λόγο και είπα ότι έκρινα απαράδεκτο ένα σημείο της εν λόγω έκθεσης διότι στερείται νομικής βάσης. Πρόκειται μάλλον για την έσχατη λύση και θα λυπόμουν αν έπρεπε να καταφύγουμε σε αυτή, τη στιγμή που έχουμε στη διάθεσή μας απλούστερη μέθοδο επανεξέτασης του θέματος προτού επανέλθει τελικά ενώπιον του Σώματος. Πρόκειται για πολύ σημαντικό σημείο. Η παράγραφος της έκθεσης Cunha, όπως αντιλήφθηκα από την ανάγνωσή της - και το ίδιο αντιλήφθηκαν πολλοί από τους συναδέλφους - προτείνει ουσιαστικά την υπονόμευση της αρχής της σχετικής σταθερότητας, η οποία αποτελεί από το το ουσιαστικό θεμέλιο της Κοινής Αλιευτικής Πολιτικής και, όπως είπε ο Επίτροπος κ. Fischler στην ακρόασή του ενώπιον του παρόντος Σώματος, έχει όντως θεμελιώδη σημασία για την Κοινή Αλιευτική Πολιτική. Η θέσπιση ενός συστήματος κυρώσεων αναφορικά με τις ποσοστώσεις θα την υπονόμευε σε μεγάλο βαθμό, και αυτό προτείνεται στην παράγραφο Θα πρέπει να αναπεμφθεί και να εξετασθεί σε επιτροπή, τόσο στην Επιτροπή Αλιείας όσο και στην Επιτροπή Νομικών Θεμάτων. Βρίσκομαι στην ευχάριστη θέση να ζητήσω από το Σώμα να υποστηρίξει την αίτηση του κ. Hudghton.  ES) Κύριε Πρόεδρε, είμαι εναντίον της πρότασης που διατυπώθηκε. Πρώτον επειδή η έκθεση Cunha είναι μία έκθεση που εγκρίθηκε κατά πλειοψηφία από την MacCormick, σχετικά με το αν η παράγραφος υπονομεύει ή όχι την αρχή της σχετικής σταθερότητας, σας λέω ότι η παράγραφος σε καμία περίπτωση δεν υπονομεύει την αρχή της σχετικής σταθερότητας. Απλώς προτείνει, ως ενδεχόμενη κύρωση για τους παραβάτες των ΠΠΠ, που είναι ακριβώς εκείνοι που προξενούν τη μεγαλύτερη ζημιά στους αλιευτικούς πόρους, μια προσωρινή αναστολή των ποσοστώσεων, η οποία δεν είναι ούτε οριστική αναστολή ούτε συνεπάγεται μεταβίβαση ποσοστώσεων από ένα κράτος μέλος σε άλλο. Συνοψίζοντας, η αρχή της σχετικής σταθερότητας διατηρείται, όπως διατηρούνται - κάτι για το οποίο φοβάστε ορισμένοι - και οι βάσεις καταμερισμού της αρχής της σχετικής σταθερότητας. Γι' αυτό σας λέω ότι δεν υπάρχει κανένας φόβος περί υπονόμευσης αυτής της αρχής, μιας καταξιωμένης αρχής της Κοινής Αλιευτικής Πολιτικής. Απλώς προτείνονται σοβαρές κυρώσεις - και ορισμένοι διαμαρτύρονται ακριβώς επειδή πονούν πολύ - οι οποίες μπορούν να καταστήσουν αποτελεσματική την προστασία των αλιευτικών πόρων.  Πολύ σύντομα, θα ήθελα να πω ότι δεν τίθεται υπό αμφισβήτηση η αρχή της σχετικής σταθερότητας για τον απλούστατο λόγο ότι δεν υφίσταται μεταφορά ποσοστώσεων μεταξύ των κρατών μελών. Το ζήτημα δεν είναι αυτό. Εξάλλου, τώρα συζητάμε για μια προσωρινή αναστολή των ποσοστώσεων, κατά τρόπο ώστε να υποχρεωθούν τα κράτη μέλη να υλοποιήσουν τους στόχους των ΠΠΠ. Αυτό θα καταστεί ακόμα περισσότερο σαφές με την έγκριση της τροπολογίας αριθ. του βουλευτού κ. Ford. Ως εισηγητής, σας προτείνω να την υπερψηφίσετε. Κατά δεύτερο λόγο, θα ήθελα να πω ότι σκοπός του σημείου της εισήγησής μου είναι να τεθεί σε εγρήγορση η Ευρωπαϊκή Ένωση, έτσι ώστε να θεσπίσει ένα αποτελεσματικό σύστημα κυρώσεων, διότι αν δεν καταφέρουμε να θεσπίσουμε κυρώσεις τέτοιες που να υποχρεώνουν τις χώρες να επιτυγχάνουν τους στόχους των ΠΠΠ, τότε τα ΠΠΠ όχι μόνο δεν θα χρησιμεύουν σε τίποτε, αλλά και θα λειτουργούν - και αυτό είναι ακόμη σοβαρότερο - ως μέσο διάκρισης μεταξύ των κρατών μελών που συμμορφώνονται και μειώνουν τους στόλους τους και εκείνων που ούτε συμμορφώνονται, αλλά ούτε και σε κυρώσεις υπόκεινται.  Ας περάσουμε τώρα στην ψηφοφορία σχετικά με την αίτηση αναπομπής στην Επιτροπή Αλιείας. Θα προβούμε σε ψηφοφορία δι' ονομαστικής κλήσεως. Το ζήτημα αυτό θα παραμείνει απλώς στην ημερήσια διάταξη. Το λόγο έχει ο κ. MacCormick.  Κύριε Πρόεδρε, σύμφωνα με το άρθρο , παρ. του Κανονισμού: "Κατά την έναρξη της συζητήσεως επί συγκεκριμένου θέματος της ημερησίας διατάξεως, μπορεί να υποβληθεί αίτηση απορρίψεως του σχετικού θέματος συζητήσεως ως απαραδέκτου. Η ψηφοφορία επί της αιτήσεως αυτής διεξάγεται αμέσως" . Προτείνω να απορριφθεί το θέμα λόγω απαραδέκτου και ζητώ να διεξαχθεί αμέσως ψηφοφορία ως προς αυτό. Δεν μου προκάλεσαν καμία απολύτως εντύπωση τα επιχειρήματα που άκουσα προηγουμένως.  Κύριε MacCormic, και εδώ ισχύει ο κανόνας ότι για το ζήτημα αυτό μπορεί να πάρει το λόγο ένας αγορητής υπέρ και ένας αγορητής κατά της πρότασης. Ποιος είναι υπέρ της πρότασης να μην συζητήσουμε το σημείο αυτό στην ημερήσια διάταξη ως απαράδεκτο, σύμφωνα με το άρθρο του Κανονισμού;  Κύριε Πρόεδρε, με μεγάλη ευχαρίστηση υποστηρίζω την αίτηση απορρίψεως λόγω απαραδέκτου που υπέβαλε ο συνάδελφος, δηλ. την απόρριψη της παραγράφου της έκθεσης λόγω απαραδέκτου. Υπάρχουν επαρκείς αμφιβολίες σχετικά με τη νομιμότητα της πρότασης σε ό,τι αφορά την αυτόματη μείωση των ποσοστώσεων, ούτως ώστε να απορριφθεί με δήλωση η παράγραφος - όχι η υπόλοιπη έκθεση - λόγω απαραδέκτου.  την αρχή της σχετικής σταθερότητας, διότι σέβεται την αρχή αυτή και τις βάσεις καταμερισμού της. Ο ομιλητής που πήρε τον λόγο πριν από μένα λέει ότι υπάρχουν αμφιβολίες. Πρέπει να υπάρχει βεβαιότητα για να πει κανείς ότι απορρίπτεται η παράγραφος Αν υπάρχουν αμφιβολίες, να διαλευκανθούν πρώτα. Εγώ δεν έχω καμία αμφιβολία, κύριε Πρόεδρε, και αυτό έχει δείξει και αυτό το Σώμα.    Θα ήθελα να συνοψίσω. Έχει υποβληθεί τη στιγμή αυτή, και ως Πρόεδρος δεν μπορώ να την αγνοήσω, μία δεύτερη πρόταση σύμφωνα με ένα άλλο άρθρο του Κανονισμού. Οι κανόνες που ισχύουν είναι σαφείς. Προβλέπεται να λάβει τον λόγο ένας αγορητής υπέρ και ένας αγορητής κατά της πρότασης, καθώς επίσης και ο πρόεδρος της επιτροπής. Θα ήθελα λοιπόν να δώσω πρώτα τον λόγο στον εισηγητή, τον κ. Cunha, πριν περάσουμε σε ψηφοφορία δι' ονομαστικής κλήσεως.  Κύριε Πρόεδρε, δεν σκοπεύω να τοποθετηθώ ούτε υπέρ ούτε κατά. Θα πω μόνο ότι εδώ πλέον παίζεται μια φάρσα, και θα σας παρακαλούσα να διαβάσετε προσεκτικά τον Κανονισμό, διότι αυτό που ζήτησε ο συνάδελφός μας έχει ήδη ψηφιστεί. Είναι πολύ σοβαρό να επανερχόμαστε σε ψηφοφορία, επικαλούμενοι το άρθρο Πρόκειται περί απαράδεκτης φάρσας!    Λυπούμαι κύριε Barσn Crespo. Καταλαβαίνω πώς αισθάνεστε. Ωστόσο δεν έχετε απόλυτο δίκιο. Μόλις έγινε η ψηφοφορία σύμφωνα με το άρθρο , σχετικά με την αναπομπή της έκθεσης στην επιτροπή. Η ψηφοφορία πραγματοποιήθηκε και η αναπομπή της έκθεσης απορρίφθηκε. Το ζήτημα λοιπόν παραμένει στην ημερήσια διάταξη. Στη συνέχεια, και γι' αυτό δεν μπορείτε να κατηγορήσετε εμένα, υποβλήθηκε μία άλλη πρόταση, δηλαδή να θεωρηθεί απαράδεκτο αυτό το σημείο στην ημερήσια διάταξη, καθώς και η έκθεση. Πρόκειται για ένα άλλο άρθρο, το άρθρο του Κανονισμού.  Κύριε Πρόεδροι και αγαπητοί συνάδελφοι, η έκθεση της Ευρωπαϊκής Επιτροπής σχετικά με το πρώτο έτος εφαρμογής του τέταρτου Πολυετούς Προγράμματος Προσανατολισμού για την Αλιεία, του λεγόμενου ΠΠΠ IV, για την περίοδο -, αναφέρει ότι το σημειώθηκε μείωση κατά % της αλιευτικής ικανότητας του κοινοτικού στόλου ως προς την ολική χωρητικότητα και κατά % ως προς την ιπποδύναμη. Οπότε, την η Ιανουαρίου ο κοινοτικός αλιευτικός στόλος υπολειπόταν ήδη κατά % των τελικών στόχων του ΠΠΠ IV ως προς την ιπποδύναμη και % ως προς την ολική χωρητικότητα. Παρά ταύτα, αυτή η φαινομενικά αισιόδοξη συνολική αξιολόγηση της αποτελεσματικότητας των ΠΠΠ, ως μέσου για την προσαρμογή του μεγέθους του κοινοτικού στόλου στα δεδομένα διαθεσιμότητας των αλιευτικών πόρων, δημιουργεί κάποιες έντονες επιφυλάξεις. Η πρώτη επιφύλαξη απορρέει από τις δυσκολίες σύγκρισης που υπάρχουν ανάμεσα στο ΠΠΠ ΙΙΙ και ΠΠΠ IV, εξαιτίας της αλλαγής των κριτηρίων μέτρησης και κατηγοριοποίησης των στόλων. Η δεύτερη επιφύλαξη που θα θέλαμε να διατυπώσουμε έγκειται στο γεγονός ότι, εξακολουθούμε να χρησιμοποιούμε διαφορετικά κριτήρια μέτρησης σε κάθε κράτος μέλος, γεγονός που δυσχεραίνει τη συγκριτική προσέγγιση οποιασδήποτε αξιολόγησης. Οφείλω εξάλλου να επισημάνω ότι, ως προς το συγκεκριμένο ζήτημα, η ίδια η Επιτροπή απευθύνει όντως μια προειδοποίηση στο κείμενο της έκθεσής της σχετικά με την πολύ μικρή αξιοπιστία των στοιχείων που μας παρέχει. Η τρίτη επιφύλαξη που θα θέλαμε να διατυπώσουμε ως προς την παρούσα, φαινομενικά αισιόδοξη, αξιολόγηση της έκθεσης είναι αυτή που απορρέει από το γεγονός ότι ο βαθμός επίτευξης των συγκεκριμένων στόχων διαφέρει κατά πολύ από το ένα κράτος μέλος στο άλλο, πόσον μάλλον εφόσον υπάρχουν και δύο κράτη μέλη που δεν ανταποκρίθηκαν σε αυτούς τους στόχους και ένα κράτος μέλος που αποστέλλει πληροφοριακά στοιχεία υπό μορφή σχεδόν απαράδεκτη. Απεναντίας, υπάρχουν και κράτη μέλη, όπως επί παραδείγματι η Πορτογαλία, η Ισπανία, η Δανία, η Ιρλανδία και το Ηνωμένο Βασίλειο, τα οποία ήδη πληρούν και μάλιστα υπερβαίνουν - η Πορτογαλία τους υπερέβη - τους τελικούς στόχους που ορίζει το ΠΠΠ IV. Με βάση αυτά τα δεδομένα λοιπόν, στην έκθεσή μου προτείνω τη λήψη ουσιαστικά δύο κατηγοριών μέτρων. Η πρώτη κατηγορία συνίσταται στην πιστοποίηση και εναρμόνιση των κριτηρίων μέτρησης και κατηγοριοποίησης των αλιευτικών στόλων, κατά τρόπο ώστε να καθίσταται εφικτή μια επακριβής και συνεχόμενη συγκριτική αξιολόγηση του κοινοτικού στόλου σε κάθε κράτος μέλος. Αυτό έχει θεμελιώδη σημασία για την αποτελεσματικότητα των ΠΠΠ. Η δεύτερη κατηγορία μέτρων αφορά την αναγκαιότητα να αποκτήσουμε κοινοτικές νομοθετικές διατάξεις με τις οποίες θα θεσπίζεται συγκεκριμένα ένα αποτελεσματικό καθεστώς επιβολής κυρώσεων. Αυτός είναι και ο λόγος, και μόνον αυτός, που στην έκθεσή μου προτείνω επί παραδείγματι - θα ήθελα δε να το υπογραμμίσω αυτό - να υπάρξει αναστολή των ποσοστώσεων για εκείνα τα κράτη μέλη που δεν συμμορφώνονται, ούτως ώστε να υποχρεωθούν να συμμορφωθούν. Γι' αυτό και έκρινα σκόπιμο να αποδεχθώ την τροπολογία αριθ. του βουλευτού κ. Ford, θέλοντας έτσι να υπογραμμίσω ότι η εν λόγω αναστολή έχει προσωρινό χαρακτήρα. Τονίζω δε ότι εδώ δεν έχουμε να κάνουμε με οποιαδήποτε μεταφορά ποσοστώσεων μεταξύ κρατών μελών, δεν υφίσταται οποιαδήποτε σχετική παραβίαση της αρχής της σχετικής σταθερότητας. Το μόνο που έχουμε είναι απλώς και μόνον μια προσωρινή αναστολή, ώστε να ασκηθούν πολιτικές πιέσεις που θα υποχρεώσουν τα κράτη να συμμορφωθούν προς τα ΠΠΠ. Αυτό έχει κεφαλαιώδη σημασία, δεδομένου ότι έχει αποδειχθεί πως οι οικονομικές κυρώσεις στο πλαίσιο του Χρηματοδοτικού Μέσου Προσανατολισμού της Αλιείας δεν απέδωσαν αποτελέσματα. Διαφορετικά, τα κράτη μέλη δεν θα έχουν κανένα κίνητρο για να ανταποκριθούν στους ορισθέντες στόχους. Επιπλέον, όταν κάποιοι συμμορφώνονται ενώ κάποιοι άλλοι όχι, χωρίς να τιμωρούνται όσοι δεν συμμορφώνονται, καταλήγουμε στο σημείο να δημιουργούμε μια εκ των πραγμάτων σοβαρή διάκριση μεταξύ των κρατών μελών, κατά την εφαρμογή της Κοινής Αλιευτικής Πολιτικής, επιβαρύνοντας περισσότερο κάποιους αλιείς απ' ό,τι κάποιους άλλους. Επισημαίνω, τέλος, ότι σε περίπτωση που οι δύο αυτές κατηγορίες μέτρων, οι οποίες αναφέρονται στην έκθεσή μου, δεν προωθηθούν, τα Πολυετή Προγράμματα Προσανατολισμού όχι μόνο δεν θα χρησιμεύουν σε τίποτα - απολύτως τίποτα - αλλά, ακόμη χειρότερα, θα συνιστούν ένα στοιχείο εισαγωγής διακρίσεων, καθώς και στρέβλωσης του ανταγωνισμού μεταξύ των κρατών μελών, μεταξύ των πλοιοκτητών και μεταξύ των αλιέων. Στην περίπτωση αυτή λοιπόν θα ήταν καλύτερο να τα καταργήσουμε.  S) Κύριε Πρόεδρε, έχουμε και εφέτος, για άλλον ένα χρόνο, ενώπιόν μας την έκθεση της Επιτροπής για την τήρηση των μέτρων αναδιάρθρωσης του στόλου από τα κράτη μέλη, για το έτος Και, για άλλον ένα χρόνο, προξενεί κατάπληξη το γεγονός ότι η Επιτροπή κατάφερε να συντάξει μια έκθεση με τα ασυνάρτητα δεδομένα που στέλνουν ορισμένα κράτη μέλη και που την καθιστούν, για άλλη μια φορά, κατά τη γνώμη μας, ένα πρακτικά άχρηστο έγγραφο. Στην έκθεση της Επιτροπής βλέπουμε ότι υπάρχουν τέσσερις τύποι συμπεριφοράς των κρατών μελών, όσον αφορά τις υποχρεώσεις τήρησης των Πολυετών Προγραμμάτων Προσανατολισμού . Ορισμένα, λίγα στον αριθμό, εκτός του ότι τηρούν τους γενικούς στόχους αναδιάρθρωσης του στόλου, στέλνουν και εναρμονισμένα δεδομένα - όπως απαιτεί η κοινοτική νομοθεσία, λέω παρεμπιπτόντως. Αλλα, τα περισσότερα, εξακολουθούν ακόμη να στέλνουν δεδομένα αναμιγνύοντας τους GT και τους TRB, πράγμα που καθιστά πολύ δύσκολη την εξακρίβωση του βαθμού συμμόρφωσης, όσον αφορά τη μείωση της χωρητικότητας. Σε μια τρίτη ομάδα ανήκουν δύο κράτη μέλη που δεν συμμορφώνονται καθόλου με τους γενικούς στόχους των ΠΠΠ. Τέλος, ένα τρίτο κράτος μέλος επιτρέπει στον εαυτό του την πολυτέλεια να μην στέλνει ούτε ένα δεδομένο και είναι ο τρίτος χρόνος που το κάνει αυτό. Αυτό συνιστά μια απαράδεκτη διάκριση, όχι μόνο για τις χώρες που εκπληρώνουν τους γενικούς στόχους με το κόστος της επιβολής μεγάλων θυσιών στους στόλους τους, αλλά και για εκείνες που, ενώ δεν εκπληρώνουν τους στόχους, τηρούν τουλάχιστον την υποχρέωση της κοινοποίησης των δεδομένων τους, βάσει των οποίων υφίστανται κυρώσεις για τη μη εκπλήρωση των στόχων. Αυτό δεν συμβαίνει με ένα κράτος μέλος, το οποίο, υποτιμώντας κάθε σχετική κοινοτική νομοθεσία, αποκρύπτει τα δεδομένα του επί τρία συνεχή έτη και στο οποίο, καθώς δεν είναι γνωστά τα δεδομένα του, δεν μπορούν να επιβληθούν και κυρώσεις. Πρόκειται για μια εξαπάτηση τέτοιων διαστάσεων, που μόνο με μια μεγάλη αίσθηση ευθύνης μπορούμε να συνεχίσουμε να παροτρύνουμε τα κράτη που εκπληρώνουν τους στόχους να συνεχίσουν να προσαρμόζουν τον στόλο τους στα υπάρχοντα ιχθυαποθέματα και όχι το αντίθετο. Το λυπηρό αποτέλεσμα είναι ότι εξακολουθούμε να επιβάλλουμε αυτές τις υποχρεώσεις, ενώ στην πραγματικότητα δεν γνωρίζουμε σήμερα από πόσα σκάφη αποτελείται ο κοινοτικός στόλος και, πολύ λιγότερο, πόση είναι η χωρητικότητά του. Σε σχέση με αυτό το θέμα, η Επιτροπή πληροφόρησε ότι τον επόμενο μήνα θα είναι διαθέσιμη μια μελέτη εμπειρογνωμόνων σχετικά με τις μετρήσεις του στόλου σε όλα τα κράτη μέλη, πλην ενός, και θα ήθελα να μάθω αν αυτό είναι το ίδιο πάντα. Μήπως αυτό σημαίνει ότι, του χρόνου και τα επόμενα έτη, ο κ. Cunha θα πρέπει να μας παρουσιάσει και άλλες εξαίρετες εκθέσεις του σχετικά με την αξιολόγηση της εκπλήρωσης των ΠΠΠ, επισημαίνοντας εκ νέου τον κίνδυνο που διατρέχουμε, αν ορισμένα κράτη μέλη εξακολουθούν να θεωρούν ότι η διατήρηση των κοινοτικών πόρων είναι πάντα υποχρέωση των άλλων; Αυτή η κατάσταση, κύριε Πρόεδρε, πρέπει να σταματήσει. Και γι' αυτό, με πολύ καλό κριτήριο, ο εισηγητής μας ζητεί κυρώσεις, με τη μορφή μειώσεων των αλιευτικών ποσοστώσεων, όχι μόνο για τους παραβάτες, αλλά και για εκείνους που επιμένουν στον σκοταδισμό και την απάτη. Είναι βέβαιο ότι, οι κυρώσεις που περιέχονται στο νέο ΧΜΠΑ αποτελούν ένα βήμα προς τα εμπρός, αλλά είναι ανεπαρκείς για να αποφευχθεί μια κατάσταση παραβάσεων, που διαρκεί ήδη πάρα πολύ καιρό. Γι' αυτό, υποστηρίζουμε την αίτηση του εισηγητή για μέτρα πραγματικά αποτρεπτικά και θεωρούμε, αντίθετα από ό,τι πιστεύουν ορισμένοι, ότι αυτός ο τύπος κυρώσεων είναι απόλυτα σωστός. Πρώτον, επειδή η κατάσταση έχει φθάσει σε ένα σημείο όπου πρέπει να βάλουμε το μαχαίρι στο κόκαλο και, δεύτερον, επειδή, παρόλο που οι ποσοστώσεις δεν περιλαμβάνονται στη διαρθρωτική πολιτική, η παράβαση των ΠΠΠ απειλεί τους πόρους. Και η προστασία των πόρων είναι ο απώτατος στόχος της Κοινής Αλιευτικής Πολιτικής. Κύριε Πρόεδρε, μετά τα όσα συνέβησαν σήμερα το πρωί, θέλω να πω ένα πράγμα: μολονότι πάντοτε ήμουν πεπεισμένη ότι οι εκθέσεις και οι προτάσεις του κ. Cunha επ' αυτού του θέματος ήταν καλές, αυτή τη φορά είμαι ακόμη πιο πεπεισμένη και πιστεύω ότι άγγιξε, πράγματι, το ευαίσθητο σημείο. Θα ήθελα να συνειδητοποιήσουν και τα άλλα δύο θεσμικά όργανα, που είναι αυτά που πρέπει να λάβουν τις σχετικές αποφάσεις, ότι η εφαρμογή αποτελεσματικών κυρώσεων θα μπορούσε πραγματικά να λύσει το πρόβλημα της υπερβολικής χωρητικότητας του στόλου που έχουμε σήμερα στην Κοινότητα και, έτσι, θα προστατεύαμε τους πόρους μας και, προπαντός, τους αλιείς μας.  S) Κύριε Πρόεδρε, αγαπητοί συνάδελφοι, η Κοινή Αλιευτική Πολιτική είναι για μένα, κατ' ουσίαν, ένα σύνολο κανόνων που πρέπει να τηρούνται από όλους τους φορείς. Ας φανταστούμε μια παρτίδα σκακιού, όπου ο ένας παίκτης κινεί τους αξιωματικούς διαγωνίως - σύμφωνα με τους κανόνες - αλλά χρησιμοποιεί τα άλογα σαν να ήταν πύργοι και, επιπλέον, αξιώνει να συνεχίσει να παίζει και αφού δοθεί το "σαχ ματ". Ας φανταστούμε, επίσης, ότι ο διαιτητής της παρτίδας κοιτάζει αλλού. Αυτό είναι - κατ' εμέ - σε μεγάλο βαθμό αυτό που έκανε η προηγούμενη Επιτροπή. Ας ελπίσουμε ότι η σημερινή θα εκπληρώσει την αποστολή της ως θεματοφύλακα της Συνθήκης και δεν θα επιτρέψει να "της βάλουν τόσα γκολ". Η διατήρηση των αλιευτικών πόρων εξαρτάται, ακριβώς, από την τήρηση των συμφωνιών που έχουν συναφθεί όσον αφορά το σύνολο των επιτρεπόμενων αλιευμάτων και τις ποσοστώσεις, των περιόδων παύσεως της αλιείας και των δεσμεύσεων που έχουν αναληφθεί από τα κράτη μέλη για τη μείωση των στόλων τους, ούτως ώστε αν, σ' αυτόν τον λεπτεπίλεπτο πύργο που χτίζουμε όλοι μαζί με τραπουλόχαρτα, κάποιος αφαιρέσει ένα χαρτί, το οικοδόμημα, κυρίες και κύριοι, καταρρέει. Η εκπλήρωση των ΠΠΠ είναι απαραίτητη προϋπόθεση για τη διασφάλιση της ισορροπίας μεταξύ των πόρων και της χωρητικότητας του στόλου. Ο βαθμός εκπλήρωσης από τα διάφορα κράτη μέλη των υποχρεώσεων που τους ανατίθενται από το ΠΠΠ είναι - όπως αποκαλύπτει ετούτη η έκθεση - η μέρα με τη νύχτα. Σ' αυτή την πρώτη έκθεση συναντάμε χώρες που, με μεγάλη οικονομική και κοινωνική προσπάθεια, με τεράστια προσπάθεια των αλιευτικών τους στόλων και των λαών τους, εκπλήρωσαν τους στόχους και με το παραπάνω. Το αναγνωρίζουν αυτό και η Επιτροπή και ο κ. Cunha στην έκθεσή του. Ο κ. Cunha - τον οποίο συγχαίρω για την εξαίρετη έκθεσή του - εξηγεί επίσης σε ποιο βαθμό φθάνει η μη εκπλήρωση από πλευράς ορισμένων κρατών μελών και καταγγέλλει την εμφανή έλλειψη βουλήσεως ορισμένων άλλων, τα οποία αρνούνται από πάνω να παράσχουν αξιόπιστα δεδομένα. Όπως ορθά λέει ο εισηγητής, είναι ακατανόητη η ανοχή της Επιτροπής απέναντι σε ένα κράτος που επί σειράν ετών δεν έχει παράσχει αξιόπιστες πληροφορίες σχετικά με την κατάσταση του στόλου του. Αυτό κατέστη δυνατόν, μάλλον, εξαιτίας μιας κατάστασης πολιτικής αδυναμίας της προηγούμενης Επιτροπής. Υπάρχουν όμως και άλλα αίτια, στα οποία θα ήθελα να αναφερθώ και τα οποία είναι της αρμοδιότητας της Επιτροπής και των κρατών μελών, διότι είναι απαραίτητο να καταβάλουν και οι δύο, σ' αυτό το νέο στάδιο, προσπάθεια για να εναρμονιστούν τα κριτήρια αναφοράς που εφαρμόζονται για τη μέτρηση της χωρητικότητας και της ιπποδύναμης των πλοίων. Μόνο έτσι θα μπορέσουμε να αποφύγουμε το να μπορούν ορισμένα κράτη - όπως συμβαίνει τώρα - να αψηφούν τον κανόνα. Η Επιτροπή θα πρέπει επίσης - όπως λέει στην έκθεσή του ο κ. Cunha - να είναι πιο αυστηρή στα κριτήρια για την υποδιαίρεση των διάφορων εθνικών στόλων σε κατηγορίες, να βελτιώσει τον προσδιορισμό των γεωγραφικών ζωνών και να χρησιμοποιεί τη δυνατότητά της να επιβάλλει κυρώσεις, έστω και προσωρινές, για να υποχρεώνει τα κράτη να τηρούν τις υποχρεώσεις τους, όσον αφορά τη μείωση του στόλου. Εμείς οι σοσιαλιστές απαιτούμε από την Επιτροπή να δεσμευθεί εδώ, στο Ευρωπαϊκό Κοινοβούλιο, ότι θα θέσει τέρμα όχι μόνο σ' αυτήν την ανοχή της μη εκπλήρωσης των ΠΠΠ, αλλά και στην έλλειψη διαφάνειας από μέρους ορισμένων κρατών που, με τη συμπεριφορά τους, αυτό που καταφέρνουν είναι να ζημιώνουν εκείνα τα άλλα, που δείχνουν το μέγιστο ενδιαφέρον για την εκπλήρωση όλων των στόχων που προσδιορίζονται από τα ΠΠΠ. Η Επιτροπή οφείλει να μεριμνά, κατά την άσκηση των αρμοδιοτήτων της, για το κοινοτικό συμφέρον.  Κύριε Πρόεδρε, προτού ξεκινήσω πρέπει να ευχαριστήσω τον κ. Cunha για την καταπληκτική έκθεσή του, την οποία μπορούμε εν γένει να υποστηρίξουμε. Παίρνουμε πολύ σοβαρά τις παρατηρήσεις της Επιτροπής επί της ετήσιας έκθεσης της Επιτροπής, σχετικά με τα αποτελέσματα των πολυετών προγραμμάτων προσανατολισμού για τους αλιευτικούς στόλους της Κοινότητας. Πρέπει επίσης να επισημανθεί ότι η έκθεση χρονολογείται από το και ότι σήμερα είμαστε στο Η ετήσια έκθεση χαρακτηρίζεται από μια σειρά τροποποιήσεων στη βάση αναφοράς, οι οποίες περιπλέκουν την εκτίμηση των μονάδων μέτρησης, που καθίστανται τώρα ακόμη πιο αβάσιμες αφού δεν τηρούν όλες οι χώρες τα προγράμματα. Ορισμένες χώρες πληρούν τους τελικούς στόχους του ΠΠΠ IV, ενώ άλλες χώρες ολιγωρούν ή έχουν μείνει πολύ πίσω. Αναφέρεται επίσης ότι δεν υπάρχουν αξιόπιστα στοιχεία για ορισμένες χώρες. Είναι σημαντικό να επισημανθεί ότι ίσως υπάρχουν μεγάλες ανακρίβειες, δεδομένου ότι δεν υπάρχουν ενιαία κριτήρια σύγκρισης. Ο κ. Cunha αναφέρει στην έκθεσή του ότι, ο στόχος των πολυετών προγραμμάτων προσανατολισμού είναι η επίτευξη ισορροπίας ανάμεσα στα διαθέσιμα ιχθυαποθέματα και στην αλιευτική δραστηριότητα του υφιστάμενου κοινοτικού αλιευτικού στόλου. Υπογραμμίζεται ότι μια ουσιαστική μείωση του αλιευτικού στόλου αποτελεί προϋπόθεση για την εξασφάλιση της βιώσιμης ανάπτυξης στον συγκεκριμένο τομέα. Επ' αυτού, προσωπικά, σκέπτομαι κυρίως τους νέους που πρέπει να ξεκινήσουν. Σκέπτομαι τις επενδύσεις σε νέα σκάφη. Είναι εξίσου σαφής προϋπόθεση ότι οι κοινωνικοοικονομικές θυσίες πρέπει να κατανεμηθούν ισομερώς μεταξύ των κρατών μελών. Ανησυχούμε από τη στάση ορισμένων κρατών μελών, που παραλείπουν - ή μάλλον σχεδόν αδιαφορούν - για την παροχή αξιόπιστων στοιχείων σχετικά με την κατάσταση των αλιευτικών στόλων τους και προφανέστατα επιδεικνύουν ελάχιστο ενδιαφέρον στο θέμα της θέσπισης των κατάλληλων μέτρων για τη μείωση της αλιευτικής ικανότητας κατά τρόπο σύμφωνο προς τους στόχους και τις αποφάσεις που ορίζουν τα προγράμματα. Η Επιτροπή Αλιείας καλεί την Επιτροπή και τα κράτη μέλη να ψηφίσουν ενιαία και συγκρίσιμα κριτήρια για τις διαστάσεις, πράγμα που πρέπει να συνιστά απόλυτη προϋπόθεση. Η Επιτροπή καλείται επίσης να εντείνει τον έλεγχο των εξελίξεων που σημειώνονται στους αλιευτικούς στόλους των κρατών μελών. Και αυτή τη σύσταση την στηρίζουμε πλήρως. Σε συνάρτηση με τον εντεταμένο έλεγχο, η Επιτροπή καλείται να δρομολογήσει και κατά περιπτώσεις να ενισχύσει δράσεις που έχει ήδη δρομολογήσει για τον εξαναγκασμό των κρατών μελών να τηρήσουν τις διατάξεις για τη μείωση των αλιευτικών στόλων. Αυτό μπορεί να συμβεί με τη μορφή απόρριψης επιχορηγήσεων για την ανανέωση και τον εκσυγχρονισμό των αλιευτικών στόλων ή με τη μορφή αγωγής ενώπιον του Δικαστηρίου των Ευρωπαϊκών Κοινοτήτων. Ο κ. Cunha προτείνει η ελλιπής παροχή στοιχείων εκ μέρους των κρατών μελών να συνεπάγεται μείωση των ποσοστώσεων αλιευμάτων. Δεν θεωρούμε ότι αυτός είναι ο σωστός τρόπος, δεδομένου ότι πιστεύουμε ότι δεν πρέπει να τιμωρηθούν οι αλιείς επειδή τα κράτη μέλη επιδεικνύουν προχειρότητα. Ζητήσαμε επί μέρους ψηφοφορία όσον αφορά αυτή την τροπολογία. Παρομοίως, ζητήσαμε επί μέρους ψηφοφορία, όσον αφορά τη σύσταση για σχετική σταθερότητα, δεδομένου ότι θεωρούμε πως σε αυτό το ζήτημα περιπλέξαμε κάπως τα πράγματα με αποτέλεσμα να διατρέχουμε τον κίνδυνο διαστρέβλωσης της αρχής που καθορίζεται στη συνθήκη.  Προκειμένου να διεξαχθεί η τρέχουσα συζήτηση στο σωστό πλαίσιο, ας θυμηθούμε ότι το τρέχον Πολυετές Πρόγραμμα Προσανατολισμού τέταρτης γενεάς , υστερεί κατά πολύ της επιστημονικής συμβουλής που παρέσχε η επιτροπή Lassen. Συνέστησαν μεγάλες περικοπές των αλιευτικών στόλων της ΕΕ με σκοπό την ανάκαμψη των αποθεμάτων. Το Συμβούλιο δεν μπορούσε να δεχτεί κάτι τέτοιο και έτσι ο τελικός κανονισμός ζητεί σχετικά μετριοπαθείς περικοπές. Κατά συνέπεια, αναμένεται ότι ο συνολικός στόλος της ΕΕ θα μειωθεί μόνο κατά ,% ως προς την χωρητικότητα και κατά % ως προς την ιπποδύναμη κατά τη διάρκεια του πενταετούς προγράμματος. Όπως φαίνεται στην έκθεση της Επιτροπής, στις αρχές του , μόλις ένα χρόνο μετά την εφαρμογή του προγράμματος, ο συνολικός αλιευτικός στόλος της ΕΕ υστερούσε κατά πολύ των εν λόγω στόχων. Αντί να καταδεικνύει τη θετική πορεία των κρατών μελών, στην πραγματικότητα φανερώνει ότι οι αιτούμενες μειώσεις ήταν όντως πολύ μετριοπαθείς και πολύ χαμηλότερες από τις αναγκαίες. Ωστόσο, και αυτό είναι σημείο μεγάλης διαμάχης, πολλά κράτη μέλη δεν συμμορφώθηκαν προς τον κανονισμό και πολλοί στόλοι είναι υπερβολικά μεγάλοι. Τι πρέπει να κάνουμε με τα εν λόγω κράτη μέλη που θέτουν τους εαυτούς τους υπεράνω της κοινοτικής νομοθεσίας και αθετούν τις υποχρεώσεις τους; Η Επιτροπή πρότεινε διάφορα: μπορεί να κάνει παρακρατήσεις από τους διαρθρωτικούς πόρους, ωστόσο αυτό ισχύει μόνο εάν το εν λόγω κράτος μέλος κάνει όντως χρήση των διαρθρωτικών πόρων. Μπορεί να παραπέμψει το κράτος μέλος στο δικαστήριο, αλλά πρόκειται για διαδικασία χρονοβόρα, δαπανηρή και δύσκολη. Η Επιτροπή, στην πρότασή της για την πρόσφατη ανανέωση του Χρηματοδοτικού Μέσου Προσανατολισμού της Αλιείας, πρότεινε να απαγορεύεται στα μη συμμορφούμενα κράτη μέλη η πρόσβαση σε άδειες αλίευσης στο πλαίσιο των αλιευτικών συμφωνιών με τρίτες χώρες. Όπως ήταν αναμενόμενο, το Συμβούλιο απέρριψε την πρόταση. Πρέπει να βρεθούν κάποιοι τρόποι που θα πείσουν ή θα εξαναγκάσουν αποτελεσματικά τα κράτη μέλη να εκπληρώσουν τις νομικές υποχρεώσεις τους. Ο κ. Cunha ζήτησε από την Επιτροπή να εξετάσει το ενδεχόμενο της επιβολής κυρώσεων ως προς τις ποσοστώσεις εάν δεν εκπληρώνονται οι στόχοι του ΠΠΠ. Ορισμένοι θεωρούν ότι αυτό αποτελεί παραβίαση της αρχής της σχετικής σταθερότητας, όμως ας θυμηθούμε ότι η σχετική σταθερότητα αποτελεί μόνο μία από τις αρχές της Κοινής Αλιευτικής Πολιτικής. Ο βασικός κανονισμός αναφέρει επίσης ότι τα διαχειριστικά συστήματα της Κοινότητας πρέπει να επιτρέπουν την επίτευξη ισορροπίας σε μόνιμη βάση ανάμεσα στα ιχθυαποθέματα και την εκμετάλλευσή τους. Με άλλα λόγια, εάν εξαντληθούν όλα τα αποθέματα, η σχετική σταθερότητα μηδενικής ποσόστωσης δεν αξίζει και πολλά. Πιστεύουμε ότι η ιδέα πρέπει τουλάχιστον να εξεταστεί σοβαρά. Υπάρχει ήδη προηγούμενο στον κανονισμό / σχετικά με τα πολυετή συνολικά επιτρεπόμενα αλιεύματα . Στο πλαίσιο του εν λόγω κανονισμού, εάν ένα κράτος μέλος υπερβεί την ποσόστωσή του σε κάποιους αλιευτικούς τομείς, τότε τον επόμενο χρόνο η ποσόστωσή του θα μειωθεί, όχι μόνο για το ποσό της υπέρβασης, αλλά κατά ένα επιπλέον ποσό που αυξάνεται όσο πιο μεγάλο είναι το μέγεθος της πραγματοποιηθείσας υπέρβασης. Πρόκειται σαφώς για κύρωση, ωστόσο δεν θεωρήθηκε ως παραβίαση της σχετικής σταθερότητας. Ίσως η πρόταση του κ. Cunha θα μπορούσε να είχε διατυπωθεί λίγο πιο προσεκτικά, ώστε να γίνει σαφές ότι οποιαδήποτε μείωση δεν θα ήταν μόνιμη αλλά περιορισμένης διάρκειας. Γι' αυτόν τον λόγο θα στηρίξουμε την τροπολογία της Ομάδας του Κόμματος των Ευρωπαίων Σοσιαλιστών επί του προκειμένου, για τη συμπερίληψη της λέξης "προσωρινή" . Είμαι σίγουρη ότι θα συμφωνήσετε όλοι πως πρέπει να βρεθεί κάποιος τρόπος, προκειμένου να εξασφαλιστεί η τήρηση της νομοθεσίας από τα κράτη μέλη.  Κύριε Πρόεδρε, η ανάλυση του πρώτου έτους εφαρμογής της τέταρτης γενεάς πολυετών προγραμμάτων προσανατολισμού, την οποία εξεπόνησε η Επιτροπή, καταδεικνύει την ύπαρξη πολύ διαφορετικών καταστάσεων στα διάφορα κράτη μέλη. Ενώ κάποιες χώρες δεν υλοποιούν τους στόχους που έχουν τεθεί ή δεν παρέχουν αξιόπιστα στοιχεία, κάποιες άλλες όχι μόνο συμμορφώνονται, αλλά ενίοτε μάλιστα υπερβαίνουν τους στόχους που έχουν τεθεί, όπως είναι η περίπτωση της Πορτογαλίας. Έτσι, στις αρχές του , ο κοινοτικός στόλος βρισκόταν ήδη κάτω από τους τελικούς στόχους του ΠΠΠ IV, τόσο από άποψη χωρητικότητας , όσο και από άποψη ιπποδύναμης . Μολονότι η Γαλλία και η Ολλανδία δεν έχουν ακόμη επιτύχει την υλοποίηση των στόχων του ΠΠΠ IV, ενώ για την Ιταλία δεν γνωρίζουμε τα δεδομένα, η Πορτογαλία όχι μόνο ξεπέρασε τον ευρωπαϊκό μέσο όρο αλλά επίσης, καταγράφοντας μείωση κατά % ως προς τη χωρητικότητα και κατά % ως προς την ιπποδύναμη, υπήρξε η χώρα που περισσότερο από οποιαδήποτε άλλη περιόρισε την αλιευτική δραστηριότητα του στόλου της, με όλες τις συνεπαγόμενες επιπτώσεις όσον αφορά τους παροπλισμούς σκαφών, τις απώλειες θέσεων εργασίας και τον κίνδυνο επιβίωσης άνω των σημαντικών αλιευτικών κοινοτήτων. Υφίσταται, κατά συνέπεια, μια σαφής ανισότητα ως προς την κατάσταση της αλιείας στην Ευρωπαϊκή Ένωση, ακόμα και αν λάβει κανείς υπόψη του την περίσκεψη που θα πρέπει απαραιτήτως να πρυτανεύσει κατά την ανάλυση των δεδομένων που παρατίθενται στην έκθεση, όπως υπογραμμίζει ο εισηγητής. Για την Πορτογαλία, η παρούσα κατάσταση είναι ιδιαίτερα κρίσιμη, και ουσιαστικά απορρέει από μια Κοινή Αλιευτική Πολιτική που δεν λαμβάνει υπόψη της τις ιδιαιτερότητες του κάθε κράτους μέλους, παρά το γεγονός ότι επιφορτίζονται με ευθύνες και εκείνοι που, σε επίπεδο εθνικής πολιτικής, επιδιώκουν τα καλύτερα εύσημα, όσον αφορά τη συμμόρφωση προς τους ευρωπαϊκούς κανόνες. Σήμερα είναι πλέον σαφές ότι, μια αλιευτική πολιτική η οποία θεμελιώνεται στη χορήγηση ελάχιστων ενισχύσεων για τον εκσυγχρονισμό και την ανανέωση του στόλου, στις παροχές για παροπλισμούς σκαφών και παύση της δραστηριότητας, σε κακές συνθήκες εργασίας και χαμηλές απολαβές για τους αλιείς, σε συνδυασμό και με έναν ισχυρό έξωθεν ανταγωνισμό, έχει συντελέσει στη δραστική μείωση της εθνικής αλιευτικής ικανότητας και αναμένεται ότι θα προκαλέσει τη μετανάστευση των Πορτογάλων αλιέων για να εργαστούν σε στόλους άλλων χωρών, ιδίως εκείνων που όχι μόνο δεν συμμορφώθηκαν προς τους στόχους του ΠΠΠ, αλλά επιπλέον αύξησαν την αλιευτική τους ικανότητα. Επιβάλλεται, λοιπόν, μια εκ βάθρων αλλαγή στην Κοινή Αλιευτική Πολιτική, και όχι μόνο σχετικά με το συγκεκριμένο ζήτημα του ΠΠΠ, με ιδιαίτερη έμφαση στην ιδιαιτερότητα της κάθε χώρας, με την παροχή ειδικών ενισχύσεων για την ανανέωση και τον εκσυγχρονισμό του στόλου των κρατών μελών που έχουν ήδη επιτύχει τους στόχους, με τη λήψη μέτρων για την επιβίωση των αλιευτικών κοινοτήτων, με τη βελτίωση των συνθηκών διαβίωσης και εργασίας των αλιέων, καθώς και με τη θέσπιση αντισταθμιστικών αποζημιώσεων για τις περιόδους απαγόρευσης αλίευσης, όπως είναι η απαγόρευση αλίευσης σαρδέλας στην Πορτογαλία, ή για άλλες ενδεχομένως αναγκαίες μειώσεις της διάρκειας της αλιευτικής περιόδου.  hu . Κύριε Πρόεδρε, η εφαρμογή του τέταρτου πολυετούς προγράμματος προσανατολισμού στον τομέα της αλιείας είναι ιδιαίτερα δύσκολη. Πράγματι, στον εν λόγω τομέα έχουν ήδη καταβληθεί, κατά την διάρκεια των προηγούμενων προγραμμάτων, ουσιαστικές προσπάθειες προσαρμογής της ικανότητας του αλιευτικού στόλου. Ωστόσο, η Επιτροπή ζητά να συνεχισθεί η μείωση της ικανότητας. Όμως, εάν μειωθεί κάτω από ένα συγκεκριμένο όριο, τότε το επίπεδο του αλιευτικού στόλου δεν θα επαρκεί πλέον για να αποσβέσει το κόστος και να καταστήσει αποδοτικές τις λιμενικές και εμπορικές υποδομές, γεγονός που ενέχει τον κίνδυνο να οδηγήσει σε αλλαγές του κράτους νηολόγησης των πλοίων και σε εντελώς αδικαιολόγητες μειώσεις του αριθμού των σκαφών, στο μέτρο που εξακολουθούμε να τηρούμε τις ποσοστώσεις αλιευμάτων. Δεν πρέπει επομένως τα προγράμματα προσανατολισμού, τα οποία θεωρούνται ως προγράμματα συνεχούς μείωσης του στόλου, να αποτελέσουν μόνιμα στοιχεία της Κοινής Αλιευτικής Πολιτικής. Γι' αυτόν τον λόγο οι βουλευτές της Ομάδας Ένωση για την Ευρώπη των Εθνών δεν μπορούν να εγκρίνουν την έκθεση Cunha με την παρούσα μορφή της. Γι' αυτόν τον λόγο ο συνάδελφος μας, κ. Dominique Souchet, κατέθεσε πέντε τροπολογίες, που αποσκοπούν να υπενθυμίσουν ότι η αλιευτική ικανότητα πρέπει να προσαρμόζεται, και όχι αναγκαστικά να μειώνεται συστηματικά και διαρκώς. Πράγματι, στόχος μας είναι να διασφαλίσουμε τη βιωσιμότητα του αλιευτικού στόλου των κρατών μελών της Ευρωπαϊκής Ένωσης. Οι τροπολογίες μας διευκρινίζουν επίσης ότι, είναι δύσκολη η σύγκριση μεταξύ του τρίτου και του τέταρτου προγράμματος εξαιτίας της εισαγωγής νέων στοιχείων, όπως η σύνθεση των αλιευμάτων και ο τύπος των χρησιμοποιούμενων δικτύων. Επισημαίνουν επίσης ότι είναι δύσκολο για τα κράτη μέλη να παράσχουν σε εξαιρετικά μικρό χρονικό διάστημα τα πολύ λεπτομερή και πολυάριθμα δεδομένα που τους ζητούνται. Επιπλέον, η Ομάδα μας αντιτίθεται στην παράγραφο του σχεδίου ψηφίσματος. Πράγματι, το Ευρωπαϊκό Κοινοβούλιο δεν πρέπει να ζητήσει οι κυρώσεις, που εφαρμόζονται σε περιπτώσεις μη τήρησης των προγραμμάτων ή της διαδικασίας καταγραφής, να μπορούν να περιλαμβάνουν πρόσθετες μειώσεις των ποσοστώσεων. Καταρχάς, κατά την γνώμη μας δεν υπάρχει η νομική βάση για κάτι τέτοιο, και εν πάση περιπτώσει δεν πρέπει να διαστρεβλώσουμε την αρχή των προγραμμάτων προσανατολισμού, τα οποία, επαναλαμβάνω, δεν αποσκοπούν στην εξαφάνιση της αλιευτικής δραστηριότητας στην Ευρώπη, αλλά αντιθέτως στον έλεγχό της, προκειμένου να διασφαλιστεί η βιωσιμότητά του. Τέλος, εξαιτίας της πρόσφατης πετρελαιοκηλίδας στη Γαλλία, η Ομάδα μας κατέθεσε επίσης δύο τροπολογίες οι οποίες ζητούν την αναστολή εφαρμογής των προγραμμάτων μείωσης για τις πληγείσες περιοχές. Πράγματι, αυτήν την εβδομάδα σύσσωμο το Ευρωπαϊκό Κοινοβούλιο συγκλονίστηκε από αυτήν την καταστροφή. Οι συνάδελφοι από την Ομάδα μας κ.κ. Dominique Souchet και Philippe de Villiers βρέθηκαν στην καρδιά της καταστροφής, στο Vende, και μας επεσήμαναν την επιτακτική ανάγκη λήψης μέτρων αλληλεγγύης. Είναι προφανές ότι η αλιευτική δραστηριότητα στις εν λόγω πληγείσες περιοχές θα αποσταθεροποιηθεί για κάποιο χρονικό διάστημα. Υπό αυτές τις συνθήκες, το να θέλουμε να εφαρμόσουμε περιοριστικά μέτρα με ομοιόμορφο τρόπο στην Ευρωπαϊκή Ένωση, χωρίς να λαμβάνουμε υπόψη τέτοιες εξαιρετικές περιστάσεις, θα μπορούσε να οδηγήσει σε επιπρόσθετες καταστροφές.  EN) Κύριε Πρόεδρε, η πολιτική της Ομάδας μου είναι να αντιτίθεται στην Κοινή Αλιευτική Πολιτική, λαμβάνοντας ως βάση ότι η διαχείριση της αλιείας πρέπει να ανατίθεται αποκλειστικά στο κάθε κράτος μέλος. Ως εκ τούτου, θα πρέπει να αντιταχθώ στο πολυετές πρόγραμμα προσανατολισμού "MAGP" ή "Magpie" όπως το αποκαλούμε στο Ηνωμένο Βασίλειο, δηλ. καρακάξα, αυτό το γνωστό ασπρόμαυρο πουλί που έχει μεγάλη ικανότητα στο να σκοτώνει αδιακρίτως μικρά και το οποίο είναι πασίγνωστος κλέφτης - κάτι που αποτελεί σε μεγάλο βαθμό άποψη του αλιευτικού κλάδου του Ηνωμένου Βασιλείου για την Κοινή Αλιευτική Πολιτική. Αλλά ακόμη και αν δεν αντιτασσόμουν σε αυτή για γενικούς λόγους, θα αντιτασσόμουν στην έκθεση Cunha λόγω του συγκεκριμένου περιεχομένου της. Ο βασικός λόγος για αυτή τη στάση μου πηγάζει από αυτά καθαυτά τα λόγια της έκθεσης, όπως στην παράγραφο Α, στη σελίδα , όπου επισημαίνεται ότι "η εφαρμογή μιας σωστής πολιτικής για τη διατήρηση των ιχθυαποθεμάτων αποτελεί απαραίτητη προϋπόθεση για την εξασφάλιση των μελλοντικών προοπτικών ενός αποδοτικού και ανταγωνιστικού κοινοτικού αλιευτικού κλάδου" . Τονίζοντας τη λέξη "σωστή" , το πρόβλημά μου είναι ότι αυτό το " Magpie" δεν αποτελεί σωστή πολιτική για τη διατήρηση των ιχθυαποθεμάτων. Από την πλευρά του Ηνωμένου Βασιλείου, το βασικό μειονέκτημα είναι ότι αναγκαστήκαμε να αποδεχτούμε μεγάλο αριθμό μηχανοτράτων στα ύδατά μας επί των οποίων δεν μπορούμε να ασκήσουμε άμεσο έλεγχο. Από την πλευρά μας το θέμα δεν είναι ότι πάρα πολλά πλοία αλιεύουν πάρα πολύ λίγα ψάρια, όπως η Επιτροπή θα ήθελε να πιστέψουμε, για μας το θέμα είναι ότι πάρα πολλά πλοία της ΕΕ αλιεύουν πάρα πολύ λίγα ψάρια. Ένα ακόμη πιο ουσιαστικό μειονέκτημα είναι το σύστημα των ποσοστώσεων. Σύμφωνα με τις πλέον πρόσφατες εκτιμήσεις, , εκατομμύρια τόνοι ψαριών πετιούνται πάλι νεκρά στη θάλασσα κάθε χρόνο. Πρόκειται για πραγματική περιβαλλοντική καταστροφή. Πρέπει να επιτεθούμε κατά του συστήματος των ποσοστώσεων. Από κάθε άποψη, στάθηκε τελείως αναποτελεσματικό ως προς τον έλεγχο των ιχθυαποθεμάτων. Θα αντιταχθώ στην παρούσα έκθεση Cunha διότι δημιουργεί ακόμη περισσότερες κυρώσεις. Καθιστά εγκληματίες όλο και περισσότερους ψαράδες.  S) Κύριε Πρόεδρε, κυρία Επίτροπε, αγαπητοί συνάδελφοι, εγώ πιστεύω ειλικρινά ότι η έκθεση που κατήρτισε ο εισηγητής μας, ο κ. Cunha, είναι μια σπουδαία και πολύ εύστοχη έκθεση, όπως κατέστη εμφανές σήμερα το πρωί. Τον συγχαίρω ειλικρινά γι' αυτήν. Θα είμαι σαφής και σύντομος. Αναφερόμαστε συνεχώς στο πρόβλημα που υπάρχει μεταξύ του μεγέθους του αλιευτικού στόλου και των υπαρχόντων αλιευτικών πόρων. Μιλάμε έτσι για υπερβολική αλιευτική ικανότητα, για υπερεκμετάλλευση των πόρων λόγω των υπερβολικών διαστάσεων του στόλου. Η Επιτροπή έθεσε σε εφαρμογή τα λεγόμενα Πολυετή Προγράμματα Προσανατολισμού , με στόχο την αποκατάσταση της ισορροπίας αυτής της σχέσης. Όμως, ο σεβασμός της εφαρμογής των ΠΠΠ, όπως είναι επίσης εμφανές, διαφέρει πολύ από το ένα κράτος στο άλλο. Ορισμένα κράτη συμμορφώθηκαν στην εντέλεια και μείωσαν τον στόλο τους μέχρι και κατά %, άλλα δεν συμμορφώθηκαν, άλλα αρνούνται ακόμη και να παράσχουν τα δεδομένα της συμμόρφωσής τους και το πιο σοβαρό είναι ότι τα μη συμμορφωθέντα αξιώνουν να έχουν την ίδια μεταχείριση με εκείνα που, με αυστηρότητα και με πόνο, μείωσαν την αλιευτική τους ικανότητα με τη συνακόλουθη οικονομική και κοινωνική θυσία. Γι' αυτό η έκθεση του κ. Cunha είναι σημαντική και εύστοχη. Επισημαίνει στην Επιτροπή τις βασικές ελλείψεις: όχι αρκετά ακριβή σχέδια, άνισος έλεγχος και, προπαντός, έλλειψη ομοιογένειας στα κριτήρια που εφαρμόζουν τα διάφορα κράτη για τη μέτρηση των στόλων τους. Σαν να μην έφταναν αυτά, η έκθεση καταγγέλλει την ανυπαρξία αποτελεσματικών κυρώσεων για τους παραβάτες, πράγμα που, σε τελική ανάλυση, σημαίνει ότι ορισμένοι μηχανισμοί που θα μπορούσαν να είναι χρήσιμοι για τον σκοπό για τον οποίο δημιουργήθηκαν, απλώς, δεν χρησιμοποιούνται. Γι' αυτό είναι απαραίτητο να εναρμονισθούν τα κριτήρια και να επιβάλλονται στους παραβάτες κυρώσεις με αποτελεσματικά μέτρα, σαν αυτό που προτείνει, ως παράδειγμα, ο κ. Cunha στην έκθεσή του σε σχέση με τη μείωση ή την αναστολή - τουλάχιστον προσωρινά, αν γίνει δεκτή η τροπολογία του κ. Ford - των ποσοστώσεων για το κράτος παραβάτη. Ας ελπίσουμε ότι η Ολομέλεια του Ευρωπαϊκού Κοινοβουλίου θα υιοθετήσει αυτήν την έκθεση ακριβώς με τη μορφή που την εγκρίναμε στην Επιτροπή Αλιείας, με τις τροπολογίες στις οποίες αναφέρθηκε ο εισηγητής, και ότι η Επιτροπή και το Συμβούλιο θα τη λάβουν δεόντως υπόψη, για να δώσουν νέα ώθηση σε ένα μέσο βασικό για την επίτευξη των στόχων της σημερινής Κοινής Αλιευτικής Πολιτικής, οι οποίοι βασίζονται στη βιώσιμη ανάπτυξη του τομέα, που είναι αυτό που υπερασπιζόμαστε και εμείς στην Επιτροπή Αλιείας του Ευρωπαϊκού Κοινοβουλίου.  EN) Κύριε Πρόεδρε, θέλω να κάνω μια βασική παρατήρηση σχετικά με την έκθεση Cunha. Αντιμετωπίζω με κάποια συμπάθεια την πολιτική θέση που παρουσίασαν οι εθνικιστές συνάδελφοί μας σήμερα το πρωί σχετικά με την παράγραφο , ωστόσο σε ό,τι αφορά τον χειρισμό του θέματος η προσέγγισή τους ήταν λανθασμένη. Δεν ήταν η ενδεδειγμένη και ψηφίσαμε κατά της αναπομπής της έκθεσης στην επιτροπή. Ούτε υποστηρίζουμε εξάλλου την άποψη ότι η παράγραφος πρέπει να απορριφθεί λόγω απαραδέκτου. Η καλύτερη προσέγγιση είναι να ψηφίσουμε επί της έκθεσης και να ακολουθήσουμε την πολιτική λογική. Κατέθεσα μία τροπολογία η οποία αντικαθιστά με την έκφραση "προσωρινή αναστολή των ποσοστώσεων" την πρόταση της παραγράφου , ότι δηλ. η αναστολή πρέπει να είναι "μόνιμη" εάν τα κράτη μέλη δεν συμμορφώνονται προς το καθεστώς. Εάν εγκριθεί η εν λόγω τροπολογία, ή κάποια άλλη παρόμοια, τότε θα υποστηρίξουμε την έκθεση. Εάν όχι, τότε θα αντιταχθούμε σε αυτή. Μια τέτοια τροπολογία θα ασκήσει πίεση στις κυβερνήσεις για να τηρούν τη νομοθεσία χωρίς να καταδικάζει την αρχή της σχετικής σταθερότητας, η οποία, το γνωρίζουμε όλοι τόσο καλά, αποτελεί τη βάση της Κοινής Αλιευτικής Πολιτικής από το και μετά. Αυτή είναι η καλύτερη προσέγγιση, αυτή την οποία θα ακολουθήσουμε, και ελπίζουμε ότι οι υπόλοιπες πολιτικές ομάδες θα επιτρέψουν την ψήφιση της έκθεσης με τις απαραίτητες τροπολογίες.  EN) Κύριε Πρόεδρε, με απασχολούν δύο σημεία σχετικά με την παράγραφο της έκθεσης Cunha, για το σύνολο της οποίας τον συγχαίρω. Καταρχάς, αναφέρομαι στην αυτόματη μείωση των ποσοστώσεων για τα κράτη μέλη παραβάτες. Με ανησυχεί ότι στην πραγματικότητα έχει ως συνέπεια την επιβολή κυρώσεων σε λάθος πλευρά. Εάν μειώσουμε τις ποσοστώσεις, αυτοί που θα πληγούν είναι οι αλιείς και τα μέσα διαβίωσής τους. Το να τιμωρούνται κάποιοι για τα σφάλματα άλλων έρχεται απλώς σε αντίθεση με τις αρχές της δικαιοσύνης. Το δεύτερο σημείο ανησυχίας μου αφορά την αρχή της σχετικής σταθερότητας. Κατά τη γνώμη μου, το επιχείρημα, ότι η εν λόγω παράγραφος υπονομεύει όντως αυτή την αρχή, δεν επιδέχεται αμφισβήτηση. Έτσι όπως διατυπώνεται, γίνεται αναφορά σε αυτόματη μείωση των ποσοστώσεων χωρίς να διευκρινίζεται η έκταση ή τα χρονικά όρια. Κάτι τέτοιο θα μπορούσε να οδηγήσει σε περαιτέρω υπονόμευση των παραδοσιακών δικαιωμάτων στον τομέα της αλιείας. Διαφέρει πολύ από τη μείωση σε περίπτωση υπεραλίευσης, η οποία απλώς αποκαθιστά την ισορροπία. Είμαι ενήμερη για την τροπολογία, η οποία προτείνει η μείωση να είναι απλώς προσωρινή, αλλά πιστεύω ότι θα ήταν πολύ πιο ασφαλές να διαγραφούν εξ ολοκλήρου οι αναφορές στις ποσοστώσεις και στην αρχή της σχετικής σταθερότητας. Δέχομαι απόλυτα ότι έχουμε ανάγκη από σοβαρές και αποτελεσματικές κυρώσεις, αλλά σας παρακαλώ να διασφαλίσουμε πρώτα ότι τηρούν τις αρχές της Κοινής Αλιευτικής Πολιτικής και ότι στρέφονται εναντίον εκείνων που τις αξίζουν.  Κύριε Πρόεδρε, η έκθεση του κ. Cunha είναι σημαντική, καθώς επιδιώκει την αναθεώρηση της συμμόρφωσης των κρατών μελών με τις υποχρεώσεις τους. Σαφώς, όταν θεσπίζονται κανόνες και κανονισμοί της Ευρωπαϊκής Ένωσης, τότε τα κράτη μέλη και οι κυβερνήσεις έχουν ευθύνη για τη συμμόρφωσή τους. Δεν έχω καμία απολύτως δυσκολία να υποστηρίξω αυτή την αρχή, όμως πώς θα πρέπει να τιμωρείται ένας παραβάτης; Υπάρχει ανάγκη στην προκειμένη περίπτωση για νέες κυρώσεις; Εάν ναι, υπάρχει πιθανότητα οι κυρώσεις που προτείνει ο κ. Cunha να είναι αποτελεσματικές; Η παράγραφος προσπαθεί να αντιμετωπίσει το ζήτημα των κυρώσεων που αφορά τις ποσοστώσεις, τις οποίες ο κ. Cunha και η κυρία Fraga Estιvez υποστηρίζουν τόσο σθεναρά. Δεν μετανιώνω επειδή νωρίτερα σήμερα το πρωί έθιξα ζητήματα διαδικασίας αναφορικά με το συγκεκριμένο σημείο. Η πρόταση να χρησιμοποιηθεί η αυτόματη μείωση ποσοστώσεων είναι αμφίβολη ως προς τη νομιμότητά της, διόλου πρακτική και σχεδόν ανεφάρμοστη. Επίσης, τιμωρεί τους αλιείς - όχι τα κράτη μέλη - όπως είπε η συνάδελφός μου από την Σκωτία πριν λίγο, και το σημαντικότερο, απειλεί να υπονομεύσει την αρχή της σχετικής σταθερότητας. Η κυρία Fraga Estιvez ορθώς μας υπενθύμισε ότι το ζήτημα των κυρώσεων που αφορά τις ποσοστώσεις έχει τεθεί επί του προκειμένου σε προηγούμενες συζητήσεις σε αυτό το Σώμα. Το , συζητήθηκε μία παρόμοια πρόταση και ενδεχομένως να είχε ακόμη και τον ίδιο συντάκτη. Η τότε Επίτροπος, κυρία Bonino, απαντώντας σε εκείνη τη συζήτηση είπε, και το παραθέτω αυτούσιο: "μία τροπολογία περιέχει προτάσεις για κυρώσεις. Η Επιτροπή δεν συμφωνεί με αυτή την πρόταση για διάφορους λόγους. Πρώτον, διότι η αυτόματη μείωση ποσοστώσεων για τις μη συμμορφούμενες χώρες υπονομεύει σοβαρά τη βασική αρχή της Κοινής Αλιευτικής Πολιτικής, την αρχή της σχετικής σταθερότητας." Ανακεφαλαίωσε λέγοντας - και το παραθέτω ξανά: "Συνεπώς, θα ζητούσα από το Κοινοβούλιο να αναθεωρήσει τη μείωση των ποσοστώσεων ως μορφή κύρωσης, εξαιτίας αυτών των ενδεχόμενων συνεπειών." Ελπίζω ότι η νέα Επιτροπή θα ακολουθήσει την ίδια τακτική έπειτα από τη σημερινή συζήτηση. Λυπούμαι που ο κ. Fischler δεν είναι εδώ για να απαντήσει προσωπικά, μολονότι κατά την ακρόαση προέβη σε πολύ θετικά σχόλια για τη σχετική σταθερότητα, γεγονός το οποίο επιδοκιμάζω. Έχουν κατατεθεί τροπολογίες στην παράγραφο , ωστόσο δεν μπορώ να τις υποστηρίξω, διότι και οι δύο αποδέχονται την αρχή να χρησιμοποιηθούν οι μειώσεις των ποσοστώσεων ως κύρωση. Ο καθορισμός των ποσοστώσεων πρέπει να βασίζεται αποκλειστικά σε επιστημονικούς αντικειμενικούς στόχους και αντικειμενικούς στόχους διατήρησης, και όχι να χρησιμοποιείται ως αυτόματη κύρωση. Εάν θέλουμε τα κράτη μέλη παραβάτες να ενθαρρυνθούν να συμμορφωθούν με τους στόχους των πολυετών προγραμμάτων προσανατολισμού, τότε ένα αποτελεσματικό σύστημα κυρώσεων πρέπει να στρέφεται κατά των κυβερνήσεων - όχι κατά των αλιέων. Έχουμε ζητήσει ψηφοφορίες κατά τμήματα για την παράγραφο , και ελπίζω ότι θα έχουμε την ευκαιρία να τις πραγματοποιήσουμε. Ελπίζω ότι οι βουλευτές αυτού του Σώματος θα αντιταχθούν, καταρχήν, στη χρήση των κυρώσεων που αφορούν τις ποσοστώσεις ως αποτρεπτικού μέσου για το εν λόγω ζήτημα.  Κύριε Πρόεδρε, κατά τη συζήτηση για τα πολυετή προγράμματα προσανατολισμού δεν θα πρέπει να λησμονούμε τον τελικό στόχο αυτής της πολιτικής, δηλαδή την προστασία των ιχθυαποθεμάτων μέσω του περιορισμού της αλίευσης. Προκειμένου να μπορέσει ο τομέας της αλιείας να ανταποκριθεί στις ποσοστώσεις, η Ευρωπαϊκή Ένωση ανέθεσε ως συμπληρωματικό μέτρο στα κράτη μέλη να μειώσουν τον αλιευτικό στόλο τους. Τα πολυετή προγράμματα προσανατολισμού δεν αποτελούν επομένως αυτοσκοπό, αλλά μέσο για τη σωστή εφαρμογή των ρυθμίσεων περί ποσοστώσεων. Διαπιστώνω δυστυχώς ότι, ο εισηγητής συγχέει τον σκοπό με τα μέσα για την επίτευξή του. Γι' αυτό και ζητά να επιβληθεί μείωση της ποσόστωσης σε ένα κράτος που δεν τηρεί τα πολυετή προγράμματα προσανατολισμού, παρά το γεγονός ότι το κράτος αυτό τηρεί τις ποσοστώσεις. Ανακηρύττει έτσι τα πολυετή προγράμματα προσανατολισμού σε ύπατο στόχο και υποβαθμίζει τις ποσοστώσεις σε κάποια όργανα που ο καθένας χρησιμοποιεί κατά το δοκούν. Τα κράτη μέλη τα οποία δεν εκπληρώνουν απολύτως τους στόχους των ΠΠΠ, αν και τηρούν τις ποσοστώσεις - όπως ήταν και ο απώτερος στόχος - τιμωρούνται με αυτόν τον τρόπο υπέρ το δέον. Για παράδειγμα, οι Κάτω Χώρες, ναι μεν μείωσαν τον στόλο τους σε μικρότερο βαθμό, κατόρθωσαν ωστόσο να τηρήσουν τις ποσοστώσεις χρησιμοποιώντας τη ρύθμιση για τις ημέρες αλίευσης. Δεν θα ήταν πολύ δικαιότερο να επιβληθεί περαιτέρω μείωση του αλιευτικού στόλου εκείνων των κρατών μελών, τα οποία υπερβαίνουν διαρκώς τις ποσοστώσεις, αποτελώντας έτσι μία πραγματική απειλή για τα ιχθυαποθέματα; Τέλος, υπάρχουν σημαντικές αμφιβολίες σχετικά με την αξιοπιστία των δεδομένων για το δυναμικό του αλιευτικού στόλου στα διάφορα κράτη μέλη. Για την εφαρμογή μιας χρηστής πολιτικής χρειάζονται αξιόπιστα δεδομένα, ούτως ώστε να μην θίγεται το κύρος αυτών που την ασκούν. Γι' αυτό θα ήθελα να παρακαλέσω επειγόντως την Ευρωπαϊκή Επιτροπή να εξασφαλίσει την ενδελεχή μελέτη των στοιχείων των κρατών μελών από έναν κατάλληλο και ανεξάρτητο μηχανισμό.  Κύριε Πρόεδρε, θα ήθελα καταρχήν να ευχαριστήσω τον κ. Cunha για τις σημαντικότατες γνώσεις που μας μετέφερε. Διαπιστώνω ότι μας παρουσίασε σωστά μία σειρά στοιχείων που αφορούν το πολυετές πρόγραμμα προσανατολισμού. Σωστά δηλώνει ότι παρά πολλά από τα στοιχεία αυτά ήταν αναξιόπιστα και ότι είναι δύσκολη η συλλογή σωστών δεδομένων, κάτι που αποτελεί ένα από τα προβλήματα της ευρωπαϊκής αλιευτικής πολιτικής. Μέχρι εδώ συμφωνώ απόλυτα μαζί του. Θα ήθελα ωστόσο να ασκήσω κριτική σε διάφορα άλλα σημεία, διότι εφόσον διαπιστώνει κανείς ότι τα δεδομένα είναι αναξιόπιστα, ότι το πρόγραμμα κατ' ουσίαν είναι συμπληρωματικό και στη συνέχεια προτείνει ευρύτατες κυρώσεις, το αποτέλεσμα μπορεί να είναι μια διακριτική μεταχείριση των κρατών μελών και σίγουρα των αλιέων. Διότι εφόσον διαπιστώσει κανείς ότι τα δεδομένα δεν είναι αξιόπιστα, θα πρέπει να προτείνει επίσης συγκεκριμένες κυρώσεις, ειδάλλως, χώρες οι οποίες εφαρμόζουν ανεπαρκώς ένα μέρος του προγράμματος προσανατολισμού και τους επιβλήθηκαν για τον λόγο αυτό ποινές - διότι αναμφίβολα αυτό συμβαίνει με την ισχύουσα πολιτική - μπορεί στη συνέχεια να τιμωρηθούν ξανά, ενώ χώρες που δεν έκαναν σωστή συλλογή δεδομένων μπορεί να απαλλαγούν από τις κυρώσεις, κάτι που θεωρώ απαράδεκτο. Στα πλαίσια αυτής της έκθεσης να ήθελα να ζητήσω καλύτερη σύγκριση δεδομένων στην Ευρωπαϊκή Ένωση. Ζητώ εναρμόνιση των δεδομένων, βελτίωση των ελέγχων βάσει των οποίων μπορεί να σχεδιαστεί μια επικεντρωμένη πολιτική. Το δεύτερο ζήτημα που θα ήθελα να υπογραμμίσω στα πλαίσια της σημερινής συζήτησης είναι το εξής: όταν επιβάλλονται κυρώσεις, αυτές περιορίζονται στην πολιτική η οποία ακολουθείται, δηλαδή στη συγκεκριμένη περίπτωση στο πολυετές πρόγραμμα προσανατολισμού, κάτι που σημαίνει ότι τα κράτη μέλη τα οποία για τον άλφα ή βήτα λόγο δεν μπορούν να ανταποκριθούν στις συγκεκριμένες απαιτήσεις, μπορεί να αντιμετωπίσουν κυρώσεις. Θα εισπράξουν δηλαδή λιγότερους πόρους. Πρόκειται για μια κύρωση η οποία αφορά αυτή τη συγκεκριμένη πολιτική και τίποτα άλλο. Υπογραμμίζω το σημείο αυτό, ακριβώς γιατί κατέκρινα σχετικά το πολυετές πρόγραμμα προσανατολισμού, διότι δεν λαμβάνει όσο θα έπρεπε υπόψη την τήρηση των ποσοστώσεων, η οποία αποβαίνει ιδιαίτερα εις βάρος κρατών μελών που εφαρμόζουν ένα κάπως διαφορετικό σύστημα ή πραγματοποιούν εξαιρετικά καλούς ελέγχους για την τήρηση των ποσοστώσεων. Στα πλαίσια αυτά θα ήθελα να υπογραμμίσω ότι συμφωνώ απόλυτα με τη θέση των αλιευτικών χωρών της Βόρειας Θάλασσας και της περιοχής του Βόρειου Ατλαντικού. Επαναλαμβάνω, κύριε Πρόεδρε, ότι εκτιμώ τους στόχους του προγράμματος και την έκθεση του κ. Cunha, έχω ωστόσο ουσιαστικές αντιρρήσεις για λόγους αρχής στα σημεία που προτείνει ενδεχόμενες κυρώσεις, έστω και προσωρινές, μέσω μείωσης των ποσοστώσεων. Τέτοιες κυρώσεις δεν θα πρέπει να επιβάλλονται. Πρόκειται για μία διαφορετική πολιτική, θεωρώ δε ότι το Κοινοβούλιο θα πρέπει να επιφέρει αλλαγές για λόγους αρχής στο σημείο αυτό και θα πρέπει να καταβάλουμε κάθε προσπάθεια, ούτως ώστε να καταλήξουμε σε μία καλύτερη αλιευτική πολιτική με αποτελεσματικότερους ελέγχους στο σύνολο του αλιευτικού κλάδου. Μόνο με τέτοιους ελέγχους μπορούμε να ακολουθήσουμε μία καλύτερη πολιτική. Αυτό αποτελεί το πρώτο βήμα που θα πρέπει να κάνουμε. Το δεύτερο βήμα είναι η τήρηση των ποσοστώσεων. Γι' αυτό διαθέτουμε και άλλα μέσα. Το τρίτο βήμα αποτελεί ένα πολυετές πρόγραμμα προσανατολισμού, με αποκλειστικό στόχο την αναδιάρθρωση.  Κύριε Πρόεδρε, θα ήθελα να συγχαρώ ιδιαιτέρως τον κύριο Cunha για την καλή του έκθεση. Συνάδελφοι, η έκθεση της Επιτροπής εξετάζει τις επιδόσεις των διαφορετικών κρατών μελών, καταδεικνύοντας ότι η Πορτογαλία ανταποκρίθηκε και υπερέβη τους τεθέντες στόχους για όλες τις κατηγορίες του στόλου, επιβεβαιώνοντας με τον τρόπο αυτό την ύπαρξη μιας ευτυχούς αντιστοιχίας μεταξύ των πληροφοριών που πιστοποιούν τα ναυτιλιακά έγγραφα των πλοίων και της κατάστασης που απεικονίζεται στην έκθεση που συντάχθηκε με ευθύνη της πορτογαλικής κυβέρνησης. Σε ό,τι αφορά την έκθεση για το έτος , το μόνο που έλειπε ήταν η διαβίβαση μίας πληροφορίας σχετικά με πέντε σκάφη του στόλου, ζήτημα που σήμερα έχει πλέον διευθετηθεί αφού λείπουν πλέον πληροφορίες μόνο για τρία σκάφη. Η πλευρά αυτή της επίτευξης των στόχων των ΠΠΠ - στοιχείο που θα μπορούσε και θα έπρεπε να είναι θετικό - είχε αρνητικές επιπτώσεις σε εθνικό επίπεδο, τόσο στον χώρο της αλιευτικής οικονομίας όσο και στον Τύπο και την κοινή γνώμη γενικότερα, δεδομένου ότι, συνήθως η επίτευξη στόχων σημαίνει μείωση της αλιευτικής ικανότητας και του αριθμού των σκαφών του στόλου. Δεν είναι δυνατόν να επιβαρύνονται εκείνοι που συμμορφώθηκαν, και γι' αυτό θα πρέπει να δοθούν εξηγήσεις στους αλιείς, οπότε και εμείς προτείνουμε την επιβολή αποτελεσματικών κυρώσεων, όπως, για παράδειγμα, την προσωρινή μείωση των ποσοστώσεων του κράτους που αθετεί τις υποχρεώσεις του ή που δεν τηρεί τις χρονικές προθεσμίες που ισχύουν για τη διαβίβαση των δεδομένων. Θα θέλαμε, με τον τρόπο αυτό, να αντιμετωπίσουμε τα πράγματα μέσα από μια προοπτική: όταν λέγεται ότι κάθε φορά παροπλίζουμε περισσότερα σκάφη, αυτό δεν ανταποκρίνεται στην πραγματικότητα, τουλάχιστον αν προβούμε σε συγκρίσεις με βάση την τρέχουσα κατάσταση. Έτσι, στην Πορτογαλία κατά το διάστημα από έως το , υπεβλήθησαν νέα σχέδια. Κατά το χρονικό διάστημα από το έως το υπεβλήθησαν νέα σχέδια. Το έτος υπεβλήθησαν νέα σχέδια. Μια σημαντική παράμετρος, στην οποία θα ήθελα πράγματι να επιστήσω την προσοχή της Επιτροπής, είναι η εξής: η αναπροσαρμογή του στόλου θα πρέπει να πραγματοποιηθεί με γνώμονα την αναγκαιότητα διαφύλαξης των συνθηκών εργασίας επί των σκαφών, καθώς και των συνθηκών υγιεινής και των υγειονομικών προϋποθέσεων σε ό,τι αφορά τα αλιεύματα. Ακόμη βέβαια, και αν κάτι τέτοιο καθιστά ενίοτε αναγκαία την αύξηση της ολικής χωρητικότητας. Θα ήθελα τέλος να ζητήσω από την Επιτροπή, εφόσον ασχοληθεί με τη θέσπιση κάποιου πιθανού μελλοντικού ΠΠΠ V, να μην ξεκινήσει από μηδενική βάση, αλλά να αξιοποιήσει τις προσπάθειες που ήδη έχουν καταβληθεί από τα κράτη μέλη, καθώς και τα αποτελέσματα που επέτυχαν κατά την εφαρμογή προγενέστερων ΠΠΠ.  Κύριε Πρόεδρε, θέλω να πω ότι υποστηρίζω πλήρως την έκθεση που εκπόνησε ο κ. Cunha. Μολονότι έχω επιφυλάξεις δεν βλέπω άλλον τρόπο να προχωρήσουμε. Είναι ενδιαφέρον να σκεφθούμε ότι εκείνα τα κράτη μέλη που έχουν σήμερα τους μεγάλους αλιευτικούς στόλους δημιούργησαν αυτούς τους στόλους τον ο και ο αιώνα. Στην Ιρλανδία είμαστε υπερβολικά πικραμένοι από το μέγεθος των ποσοστώσεών μας και την ικανότητα των αλιευτικών στόλων μας. Πρέπει να ενθυμούμαστε ότι, όταν τα άλλα ναυτικά κράτη - η Βρετανία, η Ισπανία και η Ολλανδία - δημιουργούσαν τους αλιευτικούς στόλους τους τον ο και ο αιώνα, στην πραγματικότητα υπήρχε ένας νόμος που απαγόρευε τη μεταφορά ψαριών με ιρλανδικά πλοία. Έτσι, φθάσαμε σε αυτόν τον αιώνα με το ίδιο είδος πλοίου, το μικρό curragh, με το οποίο ο άγιος Brendan ταξίδεψε στην Αμερική τον ο αιώνα. Αυτός είναι ο λόγος που οι αλιείς που εκπροσωπώ νιώθουν τόσο πικραμένοι. Σήμερα, η Ολλανδία έχει επτά φορές περισσότερα πλοία άνω των μέτρων από την Ιρλανδία, μολονότι έχουμε πολύ περισσότερους πόρους στον ωκεανό. Θέλω να καταγραφεί το γεγονός ότι δεν είμαστε ικανοποιημένοι, και να πω ότι, εάν εκμεταλλευθούμε τις θάλασσες με τον δέοντα τρόπο, και εάν διατηρήσουμε και διαχειρισθούμε την αλιεία μας με τον ενδεδειγμένο τρόπο, θα λάβουμε πιθανώς τα διπλάσια αλιεύματα από τα ευρωπαϊκά ύδατα από ό,τι τώρα. Δεν θα είχαμε περισσότερες θέσεις εργασίας, διότι το δυναμικό ήδη υπάρχει, αλλά θα μπορούσαμε να έχουμε πάνω από τα διπλάσια κέρδη από ό,τι τώρα. Ένα λογικό σύστημα διατήρησης των ιχθυαποθεμάτων και μείωσης της ικανότητας στο παρόν θα διασφαλίσει τους αλιευτικούς πόρους για τις μελλοντικές γενεές. Ελπίζω ειλικρινά ότι όταν το πράξουμε, και παρά το γεγονός ότι η "σχετική σταθερότητα" έχει αναχθεί εδώ σε ιερή αρχή, μία χώρα όπως η Ιρλανδία, στην άκρη του Ατλαντικού, με τεράστια ιχθυαποθέματα, θα απολαύσει μια μέρα ένα πιο δίκαιο μερίδιο.  Κύριε Πρόεδρε, τα πολυετή προγράμματα προσανατολισμού στον τομέα της αλιείας επιδιώκουν να εξασφαλίσουν ότι οι χώρες σέβονται τις καθορισμένες αλιευτικές ποσοστώσεις. Καθώς διάφορα κράτη μέλη δεν τις σεβάστηκαν κατά το παρελθόν, κατέστη αναγκαία η επιβολή της μείωσης του αλιευτικού τους στόλου. Οι Κάτω Χώρες βρήκαν μία λύση καθαρά "ολλανδική": εσύναψαν συμφωνίες στον αλιευτικό τομέα σχετικά με μια μείωση του αριθμού των ημερών αλίευσης. Έτσι δεν χρειάζεται να παροπλιστούν σύγχρονα και αποδοτικά σκάφη και να κηρύξουν πτώχευση οι αλιευτικές επιχειρήσεις, ενώ συγχρόνως, το σημαντικότερο, οι Κάτω Χώρες τηρούν με τον τρόπο αυτό τις καθορισμένες ποσοστώσεις. Η έκθεση του κ. Cunha, την οποία γενικά εκτιμώ, προτείνει την αυτόματη μείωση των ποσοστώσεων εκείνων των χωρών οι οποίες δεν σέβονται τα πολυετή προγράμματα προσανατολισμού. Η τακτική αυτή δεν αγνοεί μόνο κάθε έννοια δικαιοσύνης, αλλά βάζει συγχρόνως και το άλογο πίσω από το αμάξι, καθώς στόχος των πολυετών προγραμμάτων προσανατολισμού είναι να αναγκαστούν οι διάφορες χώρες να τηρήσουν τις αλιευτικές τους ποσοστώσεις. Θα ήταν παράλογη η επιβολή μιας τέτοιας μείωσης των ποσοστώσεων, και μάλιστα αυτομάτως, σε μία χώρα η οποία δεν υπερβαίνει τις ποσοστώσεις της, όπως οι Κάτω Χώρες. Κάτι τέτοιο καθιστά το μέσο σημαντικότερο από το σκοπό. Είναι μάλιστα πολύ πρόωρη η χρήση ενός τέτοιου μέτρου. Οι Κάτω Χώρες ανήκουν στα ελάχιστα εκείνα κράτη τα οποία συγκεντρώνουν σαφή δεδομένα, σχετικά με το δυναμικό του στόλου και τις αλιευτικές ποσοστώσεις. Μόνο εφόσον εξευρεθεί ένας ομοιογενής τρόπος υπολογισμού αυτών των δεδομένων σε όλα τα κράτη μέλη, μπορεί κανείς να αποφανθεί εάν αυτά τηρούν τους συγκεκριμένους στόχους. Τέλος, τηρώντας τις αλιευτικές ποσοστώσεις μέσω μείωσης του αριθμού ημερών αλίευσης, οι ολλανδοί αλιείς εφαρμόζουν συγχρόνως και την οδηγία σχετικά με το χρόνο εργασίας. Παρόλο που ο τομέας της αλιείας δεν καλύπτεται στην ουσία από την οδηγία αυτή, οι αλιείς έχουν και αυτοί βέβαια το δικαίωμα για τον αναγκαίο χρόνο ανάπαυσης. Η μείωση του αριθμού των ημερών αλίευσης συμβάλλει στην εξασφάλιση του δικαιώματος αυτού. Κύριε Πρόεδρε, η Ομάδα μου θα καταψηφίσει την έκθεση Cunha εάν γίνει δεκτή η παράγραφος της πρότασης ψηφίσματος.  Κύριε Πρόεδρε, καταρχάς θέλω να συγχαρώ τον κ. Cunha για την εξαίρετη έκθεσή του και να εκφράσω τη χαρά μου για το ψήφισμα σχετικά με την ετήσια έκθεση της Επιτροπής για τα Πολυετή Προγράμματα Προσανατολισμού. Θέλω να πω ότι, τόσο αυτή η έκθεση όσο και το ψήφισμα που κατήρτισε παλαιότερα ο κ. Cunha, σε σχέση με την εκπλήρωση των πολυετών προγραμμάτων κατά τα παρελθόντα έτη, υπήρξαν εξαιρετικά χρήσιμα για την Επιτροπή κατά την κατάρτιση νέων κανονισμών και, συγκεκριμένα, του κανονισμού για την εφαρμογή των πόρων του ΧΜΠΑ, που εγκρίθηκε για τα προσεχή έτη. Η Επιτροπή συμφωνεί απόλυτα με τον κ. Cunha και τους άλλους ομιλητές, όσον αφορά τη σημασία των Πολυετών Προγραμμάτων Προσανατολισμού για την εξασφάλιση του μέλλοντος των κοινοτικών αλιευτικών στόλων. Υπάρχουν, ωστόσο, ορισμένα θέματα που θα ήθελα να τα διευκρινίσω. Πρώτον, όσον αφορά τις απαιτήσεις για τη μέτρηση - ένα από τα βασικά ζητήματα για την εξακρίβωση της πραγματικής εκπλήρωσης των ΠΠΠ από τα διάφορα κράτη - μολονότι είναι βέβαιο ότι δεν έχει ακόμη επιτευχθεί η πλήρης εναρμόνιση των μονάδων μέτρησης λόγω της μετάβασης από ένα σύστημα σε άλλο, η Επιτροπή εργάζεται αυτόν τον καιρό επί του θέματος και έχει λάβει συγκεκριμένες πρωτοβουλίες. Μεταξύ άλλων, το να ζητείται εμπεριστατωμένη έκθεση από έναν εξωτερικό εμπειρογνώμονα, τη Seafish Industries Authorities, η οποία έχει επισκεφθεί τις αρμόδιες αρχές των διάφορων κρατών για να μελετήσει ενδεδειγμένους τρόπους για την εναρμόνιση αυτών των μετρήσεων. Με βάση αυτήν την έκθεση, καθώς και τις εκθέσεις και τα άλλα έγγραφα που έχουν συντάξει οι ίδιοι οι κοινοτικοί επιθεωρητές, η Επιτροπή θα καταρτίσει εν ευθέτω χρόνω μια πρόταση αναθεώρησης του κανονισμού για τις μετρήσεις, δηλαδή μια πρόταση αναθεώρησης της μετάβασης από το ΠΠΠ ΙΙΙ στο ΠΠΠ ΙV. Θα ήθελα να προσθέσω ακόμη, κυρίες και κύριοι βουλευτές, κύριε Πρόεδρε, ότι η Επιτροπή συνεργάζεται αυτόν τον καιρό με την Ευρωπαϊκή Επιτροπή Τυποποίησης , για να προσδιορίσει πώς μπορεί να θεσπισθεί ένας κοινός κανόνας και για τη μέτρηση της ιπποδύναμης, άλλο βασικό στοιχείο για την εξακρίβωση του δυναμικού της αλιευτικής προσπάθειας κάθε στόλου. Και φθάνουμε στο πιο επίμαχο σημείο, αφού εξετάσαμε πώς μπορεί να βελτιωθεί ο ορισμός του ΠΠΠ και η μέτρηση της χωρητικότητας κάθε στόλου: στον έλεγχο της εκπλήρωσης των πολυετών προγραμμάτων, τον έλεγχο της εκπλήρωσης των αποφάσεων που λαμβάνει το Συμβούλιο κατόπιν προτάσεως της Επιτροπής. Η Επιτροπή δεν είναι ικανοποιημένη από τον τρόπο με τον οποίο εξελίσσεται αυτό το ζήτημα και, παρότι έχει συντελεσθεί κάποια πρόοδος, δεν έχουν γίνει όλα όσα είχε προτείνει η Επιτροπή. Συντελέσθηκε πρόοδος, επειδή η αναστολή των κρατικών ενισχύσεων είναι αποτελεσματικό μέσο, τουλάχιστον έναντι ενός συγκεκριμένου κράτους μέλους, το οποίο άλλαξε τη συμπεριφορά του και άρχισε να παρέχει περισσότερες πληροφορίες. Υπάρχει, επομένως, πρόοδος προς την πιο ουσιαστική εκπλήρωση του πολυετούς προγράμματος. Η νέα διαρθρωτική πολιτική του αλιευτικού τομέα για την περίοδο - περιλαμβάνει σαφώς διατάξεις για το θέμα των κυρώσεων, οι οποίες θα παράσχουν στην Επιτροπή - άπαξ διά παντός - μέσα που θα καταστήσουν πιο απαιτητή την εκπλήρωση των στόχων των διάφορων ΠΠΠ από τα κράτη μέλη. Επιτρέψτε μου να επισημάνω σε όσους από εσάς δήλωσαν μη ικανοποιημένοι από τις εγκριθείσες κυρώσεις, θεωρώντας τις ανεπαρκείς, ότι δεν ήταν λόγω έλλειψης βουλήσεως της Επιτροπής. Η Επιτροπή είχε προτείνει συμπληρωματικές κυρώσεις και το Συμβούλιο τις απέρριψε. Συμπληρωματικές κυρώσεις όπως, για παράδειγμα, να απαγορεύεται στις χώρες που δεν έχουν εκπληρώσει επαρκώς τα ΠΠΠ να συμμετέχουν σε νέες περιοχές αλιείας σε τρίτες χώρες, με χρηματοδότηση από τα κοινοτικά ταμεία. Το μέτρο αυτό, το οποίο θα ήταν πολύ αποτελεσματικό, απορρίφθηκε από το Συμβούλιο. Επομένως, δεν είναι η Επιτροπή αυτή που δεν θέλει να υπάρχουν πιο αποτελεσματικές μέθοδοι για να επιτευχθεί καλύτερη εκπλήρωση. Είναι το Συμβούλιο. Φυσικά, η Επιτροπή είναι διατεθειμένη να συνεχίσει να εργάζεται σ' αυτό το πεδίο και αυτό που λείπει είναι ανάλογη βούληση από πλευράς του Συμβουλίου. Όσον αφορά την προτεινόμενη πολεμική του άρθρου , πρέπει να πω ότι θέτει ορισμένα προβλήματα από νομική άποψη. Είναι αλήθεια ότι, αν η αναστολή είναι μόνο προσωρινή, μπορεί ίσως να αντιμετωπισθεί ως ενδεχόμενο. Όμως, θέλω να πω ότι υπάρχει και ένας άλλος τύπος συστημάτων που το Συμβούλιο δεν θέλησε να υιοθετήσει. Ειλικρινά, αμφιβάλλουμε ότι το Συμβούλιο θα αλλάξει και θα δεχθεί μια πρόταση αυτού του τύπου. Αν αλλάξει θέση, τότε είναι ευπρόσδεκτες αυτές και άλλες προτάσεις. Θα υποβληθούν προτάσεις, διότι πρόκειται, ασφαλώς, για κάτι που έχει ήδη κάνει η Επιτροπή και ήταν το Συμβούλιο αυτό που τις αρνήθηκε. Κυρίες και κύριοι, προφανώς πρέπει να υπενθυμιστεί ότι τις κυρώσεις, τελικά, πολλές φορές τις υφίστανται οι ίδιοι οι παραγωγοί. Αν κάνουμε έναν παραλληλισμό μεταξύ γεωργίας και αλιείας - που προφανώς μπορεί να γίνει - ορισμένο είδος κυρώσεων θίγει τελικά τους γεωργούς, που βλέπουν μια ορισμένη στιγμή τα έσοδά τους να μειώνονται. Η μείωση του στόλου σε μια συγκεκριμένη χώρα γίνεται προφανώς με τις θυσίες των ναυτικών και των παράκτιων πληθυσμών, που θίγονται από αυτήν τη μείωση. Ορισμένος τύπος δράσεων αφορά τον κοινωνικό τομέα και επομένως, επαφίεται στα κράτη μέλη - και επίσης, ανάλογα με την περίπτωση στην Κοινότητα - να υιοθετήσει τα συμπληρωματικά μέτρα για να ελαφρύνει αυτόν τον τύπο προβλημάτων. Κυρίες και κύριοι, η εκπλήρωση των ΠΠΠ και, προπαντός, η εκπλήρωση των αλιευτικών ποσοστώσεων, η ορθολογική διαχείριση των αλιευτικών πόρων, είναι ακριβώς τα θέματα από τα οποία εξαρτάται πραγματικά το μέλλον του ευρωπαϊκού αλιευτικού τομέα. Ευχαριστώ και συγχαίρω και πάλι τον κ. Cunha για την έκθεσή του και επαναλαμβάνω ότι, όσον αφορά την εκπλήρωση και τις κυρώσεις, η Επιτροπή έχει κάνει θετικές προτάσεις και άλλοι είναι αυτοί που δεν τις θέλουν· και ότι, φυσικά, η Επιτροπή θα συνεχίσει να προσπαθεί για την καλύτερη εκπλήρωση όλων των δεσμεύσεων από όλα τα κράτη μέλη.  Ευχαριστώ, κυρία Επίτροπε Palacio. Η συζήτηση έληξε. Η ψηφοφορία θα διεξαχθεί σήμερα, στις  Απόδοση των στραγγαλιστικών πηνίων των λαμπτήρων φθορισμού Η ημερήσια διάταξη προβλέπει τη συζήτηση της έκθεσης του κ. Turmes, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά τις απαιτήσεις ενεργειακής απόδοσης για τα στραγγαλιστικά πηνία που προορίζονται για τους λαμπτήρες φθορισμού [KOM - C-/ - /].  Κύριε Πρόεδρε, κυρία Επίτροπε, αξιότιμοι συνάδελφοι, γιατί μια ευρωπαϊκή οδηγία για την απόδοση των λαμπτήρων φθορισμού; Κάθε χρόνο χρησιμοποιούμε στις χώρες της Ευρωπαϊκής Ένωσης εκατομμύρια τέτοιους λαμπτήρες φθορισμού, κυρίως στα κτίρια που στεγάζουν γραφεία, όπου στο μεταξύ τα δύο τρίτα του φωτισμού προέρχονται από λαμπτήρες φθορισμού. Το η Επιτροπή της Ευρωπαϊκής Ένωσης διεξήγαγε, με την ευκαιρία της διάσκεψης του Ρίο, μια έρευνα για το ποια συγκεκριμένα βήματα θα μπορούσαν να γίνουν στις χώρες μας προς την κατεύθυνση της προστασίας του κλίματος. Κατά την έρευνα αυτή διεφάνη ότι ένα από τα μέτρα ελάχιστου κόστους στην Ευρωπαϊκή Ένωση θα ήταν η καλύτερη αποδοτικότητα των λαμπτήρων φθορισμού. Πρέπει να γνωρίζει κανείς ότι οι λάμπες αυτές φωτίζουν δέκα ώρες την ημέρα, πέντε ώς επτά μέρες την εβδομάδα, πενήντα εβδομάδες το χρόνο και για αρκετά χρόνια, και ότι γι' αυτό το λόγο ακόμα και πολύ μικρές διαφορές αποδοτικότητας - ακόμα κι αν είναι διαφορές των τριών ή πέντε μόνο βατ - έχουν πολύ σημαντικό αποτέλεσμα στην ηλεκτρική κατανάλωση στη διάρκεια κάποιων ετών. Η Επιτροπή της ΕΕ ξεκίνησε το διαπραγματεύσεις με το CELMA, τους αντιπροσώπους των κατασκευαστών στραγγαλιστικών πηνίων, και το εκπόνησε μια μελέτη προκειμένου να έχει τις επιστημονικές βάσεις για να στηρίξει την απόφασή της. Στη μελέτη αυτή του λαμβάνονται υπόψη αρκετά σενάρια, και το πιο ακραίο σενάριο, σύμφωνα με το οποίο όλα τα μαγνητικά στραγγαλιστικά πηνία θα αποσυρθούν κάποτε από την αγορά και η βέλτιστη υπάρχουσα τεχνολογία, τα ηλεκτρονικά στραγγαλιστικά πηνία, η οποία τώρα έχει μερίδιο αγοράς %, θα καταλάβει κάποτε ολόκληρη την αγορά, θα σήμαινε για όλη την επικράτεια της ΕΕ τεραβατώρες, δισεκατομμύρια κιλοβατώρες. Κατάγομαι από το Λουξεμβούργο. Η συνολική λουξεμβουργιανή ηλεκτρική κατανάλωση - για τη βιομηχανία, τα νοικοκυριά, τα κτίρια που στεγάζουν γραφεία - ανέρχεται σε τεραβατώρες το χρόνο. Επομένως, με την οδηγία αυτή μπορούμε ανά έτος να εξοικονομούμε δύο φορές τη συνολική ηλεκτρική κατανάλωση του Λουξεμβούργου, πράγμα που σημαίνει ότι δεν πρόκειται για κάτι τόσο αμελητέο όσο φαίνεται με την πρώτη ματιά. Το η Επιτροπή υπέβαλε μια πρόταση. Η πρόταση αυτή υπολείπεται ακόμα και έναντι του πιο συντηρητικού σεναρίου της μελέτης, για την εκπόνηση της οποίας η ίδια μερίμνησε το Αυτό συμβαίνει επειδή η σταδιακή κατάργηση δεν διεξάγεται με συνέπεια για όλα τα μαγνητικά στραγγαλιστικά πηνία, κι έτσι παραμένουν στην αγορά διάφορα μαγνητικά εξαρτήματα, έτσι ώστε στα επόμενα χρόνια θα εξοικονομούσαμε δισεκατομμύρια κιλοβατώρες λιγότερο. Γι' αυτό θα έπρεπε εμείς, ως Κοινοβούλιο, να βελτιώσουμε την πρόταση της Επιτροπής. Υπάρχουν οικολογικά επιχειρήματα, τα οποία έχω ήδη θίξει. Υπάρχει ακόμα ένα τεχνικό, οικονομικό επιχείρημα. Η ίδια η βιομηχανία προσπάθησε να εκτιμήσει, βάσει του προκείμενου εγγράφου της Επιτροπής, ποιά επενδυτικά μηνύματα δίνονται στην αγορά για τα στραγγαλιστικά πηνία·διαπίστωσε λοιπόν ότι σε - χρόνια το % των στραγγαλιστικών πηνίων θα προερχόταν από τα καλύτερα μαγνητικά στραγγαλιστικά πηνία, πράγμα που σημαίνει ότι δίνουμε στην ουσία ένα λανθασμένο μήνυμα στην αγορά. Αντί ο συνολικός επενδυτικός όγκος να στραφεί προς τη βέλτιστη υπάρχουσα τεχνολογία, τα ηλεκτρονικά στραγγαλιστικά πηνία, ένα μεγάλο μέρος των επενδύσεων θα πήγαινε απλώς στην δεύτερη καλύτερη τεχνολογία. Μπορεί κανείς λοιπόν να φανταστεί ότι αν η βιομηχανία επενδύσει στα - επόμενα χρόνια στη δεύτερη καλύτερη τεχνολογία, τότε, σε - χρόνια - αν σχεδιάζουμε μια επανεξέταση του θέματος - θα αντισταθεί φυσικά πολύ πιο σθεναρά απ' ό,τι σήμερα, στο να ανακαλέσει πάλι επενδύσεις τις οποίες πρόσφατα έκανε. Ένα ακόμα πληροφοριακό στοιχείο για το διεθνές πλαίσιο: οι ΗΠΑ έχουν προβλέψει μια σταδιακή κατάργηση όλων των μαγνητικών στραγγαλιστικών πηνίων μέχρι το έτος Η πρότασή μας - και στο σημείο αυτό ήθελα να ευχαριστήσω τους αφανείς εισηγητές των άλλων πολιτικών ομάδων, την κυρία McNally, τον κ. Rovsing και τον κ. Beysen - η πρότασή μας λοιπόν θα υιοθετούσε απλώς αυτό που επίκειται ήδη στις ΗΠΑ.  Κύριε Πρόεδρε, ευχαριστώ τον εισηγητή για την πρότασή του, η οποία με βρίσκει απόλυτα σύμφωνο. Είμαι ευγνώμων για την καλή συνεργασία μεταξύ των Ομάδων, αφού καταφέραμε να καταλήξουμε σε συμβιβασμούς οι οποίοι θεωρώ ότι δείχνουν υπευθυνότητα, ορθότητα και καταλληλότητα. Ως εκ τούτου, η Ομάδα μας τους στηρίζει. Γιατί ασχολούμαστε με αυτό το θέμα; Για να το πω με λίγα λόγια, το όλο θέμα αφορά τον περιορισμό των εκπομπών CO που προέρχονται από ανθρώπινες δραστηριότητες. Γνωρίζουμε ότι, καθώς σταδιακά η Ασία αποκτά αυξημένο βιοτικό επίπεδο, , δισεκατομμύρια Κινέζοι και δισεκατομμύριο Ινδοί θα αρχίσουν να χρησιμοποιούν ολοένα και περισσότερη ενέργεια, πράγμα που συνεπάγεται ότι η ενεργειακή κατανάλωση σε αυτές τις χώρες από το τωρινό % του μέσου όρου ενεργειακής κατανάλωσης της ΕΕ θα εκτιναχθεί στα ύψη όταν πλέον θα απαιτούν κοινές, στοιχειώδεις ανέσεις, όπως ζεστό νερό και ίσως μάλιστα κλιματισμό, μεταφορά και σύγχρονη βιομηχανία. Στο Ρίο δεσμευτήκαμε να προστατέψουμε το κλίμα. Το παρόν κείμενο εκπληρώνει αυτόν το στόχο στο έπακρο. Σημειώσαμε ότι το CO που προέρχεται από ανθρώπινες δραστηριότητες προκαλείται κατά % από την παραγωγή ηλεκτρικού ρεύματος. Επίσης ότι το % της συνολικής ενεργειακής κατανάλωσης στην ΕΕ αφορά το ηλεκτρικό ρεύμα. Οι μακρές σωληνωτές λυχνίες σε σειρά είναι υπεύθυνες για το % της παραγωγής ηλεκτρικού ρεύματος για φωτισμό στην ΕΕ. Εάν δε πετύχουμε να υλοποιήσουμε τα σχέδιά μας, έως το έτος θα έχουμε γλιτώσει από εκατομμύρια τόνους εκπομπών CO ανά έτος. Θα έχουμε εξοικονομήσει το % της παραγωγής ηλεκτρικού ρεύματος για φωτισμό και όσον αφορά την οικονομική πλευρά του ζητήματος, θα έχουν εξοικονομηθεί εκατομμύρια ευρώ ετησίως. Η εν λόγω πρόταση έχει άκρως σημαντικές επιπτώσεις στο κλίμα και στην οικονομία, και γνωρίζουμε ότι, με την υλοποίηση των σχεδιαζόμενων προτάσεων παρέχουμε στη βιομηχανία άφθονο χρόνο να προετοιμαστεί. Ο κ. Turmes αναφέρθηκε σε αυτό το θέμα και θυμάμαι ότι, εν πάση περιπτώσει, από το η βιομηχανία γνωρίζει ότι γύρω στο τα μαγνητικά στραγγαλιστικά πηνία θα έχουν λίγο πολύ απαγορευθεί. Οπότε τα σχέδια που θέλουμε να εφαρμόσουμε δεν αποτελούν είδηση. Στον συμβιβασμό που καταλήξαμε κατόπιν συζήτησης συμφωνούμε να επικεντρωθούμε στην αποτελεσματικότητα. Στόχος μας είναι η προστασία του κλίματος. Στόχος μας είναι τα οικονομικά οφέλη, όπως επίσης στόχος μας είναι να εξασφαλίσουμε ότι με τη σταδιακή κατάργηση, που τώρα δρομολογούμε, δεν θα επιβαρυνθούν οι κοινοί καταναλωτές και τα κοινά νοικοκυριά με άσκοπες επενδύσεις για τις οποίες δεν μπορούν να αποζημιωθούν. Παράλληλα, εξασφαλίσαμε ότι στο βόρειο τμήμα της Ένωσης, στη βόρεια Φινλανδία, τη βόρεια Σουηδία, τη βόρεια Νορβηγία, τη Γροιλανδία και σε άλλα μέρη όπου τα ηλεκτρονικά πηνία δεν λειτουργούν, μπορεί να συνεχιστεί η χρήση των μαγνητικών στραγγαλιστικών πηνίων. Από κάθε άποψη, η πρόταση είναι εξαιρετική και συνιστώ να τη στηρίξουμε όλοι μας όπως συμφωνήθηκε στο πλαίσιο των Ομάδων.  Κύριε Πρόεδρε, χαίρομαι που αυτή η συζήτηση αποδεικνύεται επιμορφωτική και διαφωτιστική για σας. Ορισμένες φορές οι συζητήσεις δεν είναι συναρπαστικές, είναι πολύ πιο ενδιαφέρον να μιλάμε για τις δραματικές καιρικές συνθήκες και τις καταιγίδες στη Γαλλία. Όμως, εάν θέλουμε να σταματήσουμε γεγονότα σαν αυτά, πρέπει να πραγματοποιήσουμε τέτοιου είδους λεπτομερή τεχνική εργασία. Θα ήθελα να συγχαρώ τον κ. Turmes για την πολύ εξονυχιστική εργασία του, την τεχνική εμπειρογνωμοσύνη του και την προθυμία του να συμμετάσχει στις κατάλληλες συζητήσεις για συμβιβασμό με βουλευτές άλλων Ομάδων. Το γεγονός αυτό εκτιμάται, και θεωρώ ότι αυτός είναι ο υπεύθυνος τρόπος για να εργαζόμαστε σε αυτό το Κοινοβούλιο. Εάν λάβουμε στα σοβαρά τις υποχρεώσεις του Κyoto καθώς και τις άλλες υποχρεώσεις, και επιθυμούμε να αποτρέψουμε τραγικά καιρικά φαινόμενα, πρέπει να εργασθούμε κάπως επειγόντως. Έχουν περάσει οκτώ χρόνια από την έναρξη των διαπραγματεύσεων με τον ενδιαφερόμενο βιομηχανικό τομέα και τους εμπειρογνώμονες του ενεργειακού τομέα, σχετικά με τους τρόπους που θα μπορούσαμε να χρησιμοποιήσουμε στον τομέα του φωτισμού για την εξοικονόμηση ηλεκτρικής ενέργειας. Υπάρχουν πολλοί λόγοι για να το πράξουμε - η ύπαρξη αποδοτικού φωτισμού είναι μια εξαιρετικά λογική επένδυση για τις επιχειρήσεις της Ευρωπαϊκής Ένωσης. Πρέπει να έχουμε μια εσωτερική αγορά χωρίς αδικαιολόγητους, παρελκυστικούς εμπορικούς φραγμούς. Οι επιχειρήσεις μας σε όλη την ενιαία αγορά πρέπει να λειτουργούν υπό τις ίδιες συνθήκες. Πρέπει να υπάρχει η περίφημη συγκρίσιμη κατάσταση, λαμβάνοντας πάντοτε υπόψη τα ιδιαίτερα εθνικά συμφέροντα και περιστάσεις. Η ηλεκτρική ενέργεια, μας υπενθυμίζει η Επιτροπή, ευθύνεται για το % της συνολικής μας χρήσης πρωτογενούς ενέργειας και παράγει το % των ανθρωπογενών εκπομπών διοξειδίου του άνθρακα. Η ενασχόλησή μας με αυτόν τον τομέα, καθώς και με τον τομέα μεταφορών, είναι ουσιαστική. Συνεπώς, ενδείκνυται ιδιαιτέρως να εξετάσουμε τα ελάχιστα πρότυπα απόδοσης σε κάθε τομέα που χρησιμοποιεί ηλεκτρική ενέργεια. Έχουμε εξετάσει επιτυχώς το θέμα των οικιακών και των βιομηχανικών λεβήτων, των ψυγείων και των καταψυκτών, και έχουμε ορισμένες εθελοντικές συμφωνίες - για τις οποίες έχω ενδεχομένως επιφυλάξεις - για τους άλλους τομείς οικιακού εξοπλισμού. Επιτρέψτε μου να παραθέσω ένα απόσπασμα από μία μελέτη που διεξήχθη στο Ηνωμένο Βασίλειο από το πολύ γνωστό μας Ερευνητικό Κέντρο για τα Κτίρια: "η παραγωγή προτύπων απόδοσης, ιδιαιτέρως για τα στραγγαλιστικά πηνία των λαμπτήρων φθορισμού, φαίνεται από την εν λόγω μελέτη ότι αποτελεί μία από τις αποτελεσματικότερες δράσεις που θα μπορούσε να αναλάβει η ΕΚ για να μειώσει την κατανάλωση ενέργειας για τον φωτισμό των εμπορικών κτιρίων και συνεπώς αξίζει περαιτέρω εξέταση και ανάπτυξη." Αυτό το πολύ έγκυρο ίδρυμα ερευνών αποφάσισε ότι αυτός ήταν ένας τομέας στον οποίο έπρεπε να εργασθούμε. Ένα πρόβλημα είναι το γεγονός ότι, εκείνοι που αγοράζουν φώτα δεν είναι απαραιτήτως εκείνοι που τα χρησιμοποιούν. Εκείνοι που επενδύουν στα κτίρια δεν είναι οι άνθρωποι που θα πληρώνουν τους λογαριασμούς του ηλεκτρικού στο μέλλον. Ο τεράστιος αριθμός φώτων, ωστόσο, σημαίνει πως πρέπει να φροντίσουμε να διασφαλίσουμε αυτοί οι αγοραστές να προβαίνουν σε λογικές αγορές, εξασφαλίζοντας ότι τα προϊόντα που βρίσκονται στην αγορά ανταποκρίνονται στα υψηλότερα δυνατά πρότυπα. Μιλάμε μόνο για τα στραγγαλιστικά πηνία λαμπτήρων φθορισμού νέας παραγωγής. Δεν υπονοούμε ότι κάθε στραγγαλιστικό πηνίο πρέπει να αντικατασταθεί αύριο ή την επόμενη εβδομάδα. Αυτός θα ήταν παράλογος τρόπος να προχωρήσουμε. Προτείνουμε, με έναν πολύ σταδιακό, υπολογισμένο και καλά εξετασμένο τρόπο, καθώς τα φώτα που βρίσκονται τώρα εν χρήση θα αντικαθίστανται κατά τα επόμενα - χρόνια, να αντικατασταθούν από τη βέλτιστη δυνατή τεχνολογία. Ο τρόπος που λειτουργούμε στην Ευρωπαϊκή Ένωση είναι με πολύ μακρές περιόδους προσαρμογής. Δεν εφορμούμε στις επιχειρήσεις μας με ξαφνικές δέσμες μέτρων για τις οποίες δεν έχουν καμία προειδοποίηση και οι οποίες θα τους δημιουργήσουν σημαντικές δυσκολίες. Ο κ. Turmes υπήρξε πράγματι λογικός. Οι άνθρωποι που εργάζονται στη βιομηχανική παραγωγή των μαγνητικών στραγγαλιστικών πηνίων δεν θα χάσουν τις δουλειές τους την επόμενη εβδομάδα. Θα υπάρξει πολύς χρόνος για μια περίοδο σταδιακής εφαρμογής. Εμείς, στην Ομάδα των Σοσιαλιστών, αντιτιθέμεθα στις επιπρόσθετες τροπολογίες που κατατέθηκαν. Δεν συνάδουν με τους στόχους της έκθεσης. Ωστόσο, υποστηρίζουμε εκείνες τις τροπολογίες τις οποίες υπογράψαμε ως τμήμα του συμβιβασμού, πολλές από τις οποίες προσθέτουν, είμαι σίγουρη ότι η κυρία Επίτροπος θα συμφωνήσει, λογικούς ορισμούς. Ελπίζω η κυρία Επίτροπος να μας πει ότι αυτό αποτελεί μόνο ένα μέρος του στόχου της για αύξηση της ενεργειακής απόδοσης εντός της Ευρωπαϊκής Ένωσης, γεγονός που θα καταστήσει τις υποσχέσεις μας κάτι περισσότερο από απλούς πολιτικούς τίτλους.  Κύριε Πρόεδρε, κυρία Επίτροπε, αγαπητοί συνάδελφοι, η έκθεση την οποία εκπόνησε ο κ. Turmes με τόση μεγάλη προσοχή και φροντίδα φαίνεται εκ πρώτης όψεως να αποτελεί ένα τεχνικό ζήτημα. Πιστεύω ωστόσο, ότι η έκθεση αυτή έχει πολύ πλατύτερο εύρος, όπως εξάλλου υπογράμμισαν ήδη και ορισμένοι από τους προηγούμενους ομιλητές. Αφενός, πρόκειται για την πρώτη έκθεση σε αυτή τη νέα χιλιετία που αποσκοπεί να συνεισφέρει σε μία καθαρότερη χρήση της ενέργειας, και κανείς δεν αμφισβητεί ότι οι δυνατότητες επιβίωσης του πλανήτη μας σε αυτή τη νέα χιλιετία εξαρτώνται σε μεγάλο βαθμό από τον τρόπο με τον οποίο θα κάνουμε χρήση της ενέργειας στο μέλλον. Γι' αυτό και κανείς δεν θα πρέπει να αγνοήσει την πρωτοβουλία αυτή. Αφετέρου δε, πιστεύω ότι ο τρόπος με τον οποίο εκπονήθηκε η εν λόγω έκθεση, δηλαδή μετά από διαβουλεύσεις με τους ενδιαφερόμενους κλάδους της βιομηχανίας, καθώς και με τους πολιτικούς αλλά και την Ευρωπαϊκή Επιτροπή, αποτελεί ένα καλό παράδειγμα για αυτό που στα γαλλικά αποκαλείται «cohabitation ». Αναφέρομαι εδώ στις διαβουλεύσεις και στις συζητήσεις στρογγυλής τραπέζης που προηγήθηκαν της πρότασης οδηγίας, οι οποίες κατέληξαν σε κοινή στάση μεταξύ της βιομηχανίας και της Ευρωπαϊκής Επιτροπής. Η έκθεση, την οποία τώρα συζητούμε, αποτελεί επίσης τον καρπό τροπολογιών που υποβλήθηκαν με πνεύμα συμβιβασμού και εγκρίθηκαν από τις σημαντικότερες πολιτικές ομάδες. Προσωπικά, συμφωνώ δε με την προηγούμενη ομιλήτρια, την κυρία McNally, ότι δηλαδή χρησιμοποιήθηκε για την έκθεση αυτή μία μέθοδος την οποία πρέπει να ακολουθήσουμε και στο μέλλον. Στις συμβιβαστικές τροπολογίες προβλέπονται ιδιαίτερα μακρές μεταβατικοί περίοδοι. Αυτό στην ουσία σημαίνει ότι, η βιομηχανία θα έχει στη διάθεσή της ακόμη μία δεκαετία, περίπου, για να πραγματοποιήσει τις αναγκαίες προσαρμογές. Στην παρατήρηση αυτή θα ήθελα επίσης να προσθέσω ότι η βιομηχανία γνώριζε ήδη από το τις αναπόφευκτες αλλαγές που θα έπρεπε να πραγματοποιήσει. Ας μην λησμονούμε επιπλέον ότι μόνο από το και μετά θα πρέπει να αντικατασταθούν οριστικά τα μαγνητικά στραγγαλιστικά πηνία. Η σημασία αυτής της έκθεσης, κύριε Πρόεδρε, βρίσκεται επίσης στις σημαντικές συνέπειες που η οδηγία αυτή θα έχει για την απασχόληση χιλιάδων εργαζομένων, καθώς επίσης και για την αντιμετώπιση των στρεβλώσεων στην πολιτική ανταγωνισμού. Το λέω αυτό διότι εφόσον καθοριστούν πολύ βραχείες μεταβατικές περίοδοι, δεν θίγονται μόνο ολόκληρες γραμμές παραγωγής, αλλά δημιουργούνται κίνδυνοι και για τους ίδιους τους παραγωγούς, καθώς δεν θα έχουν τη δυνατότητα να προσαρμόσουν εγκαίρως τις μεθόδους παραγωγής τους. Η πρακτική εφαρμογή του περιεχομένου αυτής της έκθεσης θα πρέπει φυσικά να αποτελεί συστηματικά αντικείμενο διαβούλευσης με όλους τους ενδιαφερόμενους φορείς, έτσι ώστε αυτοί που διάκεινται ακόμη αρνητικά στην αντικατάσταση των μαγνητικών στραγγαλιστικών πηνίων να μπορέσουν να κατανοήσουν τις νέες εξελίξεις. Το Κοινοβούλιο κατόρθωσε να παρουσιάσει ένα νομοθετικό έργο με στέρεες βάσεις έχοντας κάνει μία σωστή στάθμιση των διαφορετικών συμφερόντων και έχοντας συνεργαστεί σωστά με όλους τους ενδιαφερόμενους. Συνάδελφε Turmes σας συγχαίρω για αυτό.  Αξιότιμε κύριε Πρόεδρε, η υπό εξέταση έκθεση αφορά πολύ τεχνικά ζητήματα. Έχει όμως μεγάλη σημασία για την εξοικονόμηση ενέργειας και την ευρωπαϊκή απασχόληση. Ο εισηγητής της έκθεσης πραγματοποίησε εξαιρετικό έργο, αποσαφηνίζοντας στην έκθεσή του τις συνέπειες για τον ενεργειακό τομέα, ωστόσο δεν προσέδωσε παράλληλα την απαιτούμενη προσοχή στο γεγονός ότι, η εφαρμογή της έκθεσης θα συνεπαγόταν αύξηση των ανέργων στην Ευρώπη, ιδιαίτερα στη Γερμανία, αλλά επίσης στη Φινλανδία, την Αυστρία, την Ιταλία και την Ισπανία. Στους λαμπτήρες φθορισμού χρησιμοποιούνται δύο ειδών πηνία, τα οποία επηρεάζουν την ενεργειακή απόδοση των λαμπτήρων. Τα μαγνητικά στραγγαλιστικά πηνία παράγουν πολύ φως και μεγάλη θερμότητα. Στις βόρειες χώρες από τη θερμότητα αυτή εξοικονομείται ενέργεια θέρμανσης και δεν αποτελεί απλώς σπατάλη. Τα ηλεκτρονικά πηνία παράγουν καλύτερο φως και λιγότερη θερμότητα, και από την πλευρά της ενεργειακής απόδοσης είναι καλύτερα από τα μαγνητικά στραγγαλιστικά πηνία. Το μέλλον τους ανήκει, εάν καταστούν οικονομικώς ανταγωνιστικά προς τα μαγνητικά στραγγαλιστικά πηνία. Η εταιρεία Philips, πολύ σωστά ασφαλώς, έχει επενδύσει στην τεχνολογία αυτή. Ωστόσο, τα προϊόντα της δεν πρέπει, λόγω πολιτικών πιέσεων, να τα χαρακτηρίσουμε ως τα μόνα ευρωπαϊκά πρότυπα. Ο κ. Turmes προβάλλει στην έκθεσή του την απαγόρευση των μαγνητικών στραγγαλιστικών πηνίων των λαμπτήρων φθορισμού με τρόπο διαφορετικό από ό,τι η Επιτροπή και το Συμβούλιο. Αν η έκθεση εγκριθεί, αυτή η θέση του Κοινοβουλίου θα καταστρέψει την ευρωπαϊκή βιομηχανία του εν λόγω τομέα. Σε άλλα μέρη του κόσμου βεβαίως παράγονται και χρησιμοποιούνται μαγνητικά στραγγαλιστικά πηνία, τα οποία είναι απαραίτητα σε κλιματικές συνθήκες ανάλογες με εκείνες της χώρας μου: στο κρύο και την υγρασία μόνο μαγνητικά στραγγαλιστικά πηνία μπορούμε να χρησιμοποιήσουμε. Λόγω της απαγόρευσης, η παραγωγή μαγνητικών στραγγαλιστικών πηνίων θα μεταφερόταν από την Ευρώπη προς τις αναπτυσσόμενες χώρες. Ήδη έχουμε εμπειρία από τις ΗΠΑ για το θέμα. Εάν θέλουμε να διατηρήσουμε τις θέσεις απασχόλησης στην Ευρώπη, η έκθεση Turmes δεν μπορεί να εγκριθεί ως προς τα σημεία που θίγουν οι τροπολογίες του συναδέλφου Westendorp y Cabeza. Το κόστος παραγωγής των ηλεκτρονικών πηνίων είναι δεκαπλάσιο εκείνου των μαγνητικών στραγγαλιστικών πηνίων, και η διατήρηση των φυσικών πόρων πρέπει να εξετάζεται επίσης από τη σκοπιά της χρήσης και ανακύκλωσης των υλικών.  Κύριε Πρόεδρε, παρεμβαίνω εκ μέρους της Ομάδας Τεχνικού Συντονισμού των Ανεξαρτήτων Βουλευτών, παρόλο που μιλώ εξ ονόματος ενός μέρους της. Ασχολούμαστε με το ζήτημα των στραγγαλιστικών πηνίων των λυχνιών φθορισμού. Περί τίνος όμως πρόκειται; Στους λαμπτήρες φθορισμού, όπως είναι αυτοί που βρίσκονται από πάνω μας και μας φωτίζουν, η ρύθμιση και σταθεροποίηση του ηλεκτρικού ρεύματος γίνεται από μικρές συσκευές που ονομάζονται στραγγαλιστικά πηνία. Τα τελευταία πενήντα χρόνια, αυτά τα στραγγαλιστικά πηνία αποτελούνται από ένα χάλκινο πηνίο το οποίο βρίσκεται εντός ενός κυτίου λαμαρίνας. Τα πηνία αυτά τα αποκαλούμε "μαγνητικά". Τώρα όμως υπάρχουν ηλεκτρονικά στραγγαλιστικά πηνία. Τα παραδοσιακά μαγνητικά στραγγαλιστικά πηνία προκαλούν απώλεια ενέργειας, κυρίως λόγω της αντίστασης. Η απώλεια είναι δυνατόν να φτάσει τα watt ανά ώρα, σε αντίθεση με τα ηλεκτρονικά πηνία τα οποία έχουν απώλεια μόνο watt ανά ώρα. Είναι δυνατή επομένως η εξοικονόμηση watt, μέγεθος που εάν το πολλαπλασιάσουμε με εκατομμύρια στραγγαλιστικά πηνία, θα έχουμε ως αποτέλεσμα την εξοικονόμηση εκατομμυρίων τόνων ενέργειας, λιγότερο CO, μείωση του φαινομένου του θερμοκηπίου και η ανθρωπότητα θα μπορεί να αναπνέει καλύτερα. Επομένως, σε οχτώ χρόνια, θα πρέπει να αντικαταστήσουμε τα μαγνητικά στραγγαλιστικά πηνία με ηλεκτρονικά. Δυστυχώς, ο κ. Turmes δεν μας λέει ότι τα ηλεκτρονικά στραγγαλιστικά πηνία έχουν μικρότερη διάρκεια ζωής σε σχέση με τα μαγνητικά. Θα πρέπει συνεπώς να κατασκευάζουμε περισσότερα και να καταναλώνουμε περισσότερη ενέργεια, έτσι ένα τμήμα της ενέργειας που θα έχουμε εξοικονομήσει θα σπαταλάται. Επιπλέον, αυτά τα ηλεκτρονικά στραγγαλιστικά πηνία κατασκευάζονται από κρυσταλλολυχνίες που περιέχουν βαρέα μέταλλα, όπως ταντάλιο και γερμάνιο, ακόμη και αρσενικό, χωρίς να αναφερθούμε στο πλαστικό, δηλαδή σε μη βιοδιασπώμενους ρύπους, ενώ ο χαλκός και η λαμαρίνα των μαγνητικών στραγγαλιστικών πηνίων είναι βιοδιασπώμενοι. Με άλλα λόγια, οι πράσινοι συνάδελφοί μας για να υποστηρίξουν μια, κατά τα φαινόμενα, λιγότερο προφανή εξοικονόμηση ενέργειας, δημιουργούν απόβλητα βαρέων μετάλλων και αρσενικού στη φύση. Εξάλλου, την ίδια στιγμή εκτός από την αύξηση της ρύπανσης αυξάνεται και η ανεργία, γιατί τα συστατικά στοιχεία και τα μηχανήματα παραγωγής των ηλεκτρονικών στραγγαλιστικών πηνίων δεν είναι ευρωπαϊκά. Έτσι οι βιομήχανοι, προκειμένου να αποφύγουν το κόστος εισαγωγής, θα μεταφέρουν την έδρα τους αλλού, και κατά συνέπεια θα μειωθούν οι θέσεις εργασίας. Συνολικά, επιθυμώντας να εξοικονομήσουμε ενέργεια με μετριοπαθή τρόπο, χρησιμοποιώντας ηλεκτρονικά στραγγαλιστικά πηνία, την ίδια στιγμή που οι βιομήχανοί μας ζητούν απλώς μια προοδευτική και επιλεκτική απαγόρευση, στην καλύτερη περίπτωση θα επιτύχουμε μια σχετική εξοικονόμηση, η οποία θα συνοδεύεται όμως από απόβλητα και αύξηση της ανεργίας. Επιπλέον, δεν αντιμετωπίζουμε το αληθινό ζήτημα της σπατάλης, δηλαδή το ζήτημα των λαμπτήρων πυρακτώσεως οι οποίοι έχουν απώλειες μέχρι και watt σε σχέση με τους λαμπτήρες φθορισμού. Είναι όμως αλήθεια ότι οι λαμπτήρες πυρακτώσεως κατασκευάζονται από δύο πολυεθνικές την Philips και την Osram. Ενδεχομένως, το ηλεκτρικό ρεύμα να περνάει μεταξύ των οπαδών της παγκοσμιοποίησης της Ευρωπαϊκής Επιτροπής, των οπαδών της παγκοσμιοποίησης του πράσινου πολυεθνικού μωσαϊκού και των υπερεθνικών εταιρειών του βιομηχανικού κλάδου. Ωστόσο, δεν ζητώ να ρίξουμε φως σε αυτό το θέμα.  Κύριε Πρόεδρε, αξιότιμες κυρίες και κύριοι, κοιτάζω προς τα πάνω στην αίθουσα και διαπιστώνω ότι μας περιβάλλουν πάρα πολλά στραγγαλιστικά πηνία. Νομίζω ότι η αίθουσα αυτή είναι υπόδειγμα συνεργασίας λαμπτήρων φθορισμού και στραγγαλιστικών πηνίων. Είμαι βέβαιος ότι εδώ έχουμε ήδη τους οικονομικούς ηλεκτρονικούς λαμπτήρες, γιατί έχει αποδειχτεί, εκτός των άλλων, ότι τα ηλεκτρονικά στραγγαλιστικά πηνία μέσα σε ένα ή δύο χρόνια αποδίδουν τα χρήματα που ξοδεύτηκαν γι' αυτά. Έχουμε λοιπόν μια πολύ καλή απόδοση της επένδυσης , και γι' αυτό στρέφονται ουσιαστικά όλοι οι σύγχρονοι κατασκευαστές και σχεδιαστές κτιρίων σε αυτά τα ηλεκτρονικά στραγγαλιστικά πηνία. Έτσι όπως έχουν τα πράγματα αυτή τη στιγμή η αγορά δεν μπορεί καν να παραγάγει τόσα πολλά πηνία όσα πραγματικά χρειάζονται. Το κύριο πρόβλημα έγκειται στο γεγονός ότι η τεχνολογία είναι τόσο σύγχρονη και ελκυστική ώστε στην πραγματικότητα η βιομηχανία δεν μπορεί καν να κατασκευάσει τις απαιτούμενες ποσότητες για το εγγύς μέλλον. Αυτό είναι βεβαίως άλλο ένα πρόβλημα·πρέπει να αποφασίσουμε μια ρύθμιση, σύμφωνα με την οποία τα πηνία θα είναι εδώ την κατάλληλη στιγμή, γιατί διαφορετικά θα προκύψει και κάποια ανεπάρκεια. Αν δεν μπορούν πλέον να κατασκευάζονται τα μαγνητικά πηνία, και τα ηλεκτρονικά δεν είναι διαθέσιμα σε ικανοποιητικό αριθμό, τότε μπορεί να προκύψουν προβλήματα στην αγορά. Είμαι όμως υπέρ μιας νομοθετικής ρύθμισης, παρόλο που προβληματίστηκα πολύ για το αν τελικά έχει νόημα μια ευρωπαϊκή οδηγία για τα στραγγαλιστικά πηνία. Είμαι υπέρ μιας τέτοιας οδηγίας γιατί πιστεύω ότι μελλοντικά θα έπρεπε να αφιερώσουμε σε αυτήν την τεχνολογία περισσότερη έρευνα. Θα έπρεπε να προσπαθήσουμε στο μέλλον οι επενδύσεις να στρέφονται με ασφάλεια στα ηλεκτρονικά στραγγαλιστικά πηνία. Αυτή τη στιγμή τούτο είναι ήδη αυτονόητο ως προς την κατάσταση στην αγορά. Όμως νομίζω ότι αυτή η οδηγία μπορεί κάλλιστα να αποτελέσει ερέθισμα για μεγαλύτερες και γρηγορότερες επενδύσεις, οι οποίες θα αποφέρουν και ικανοποιητικά κέρδη.  Κύριε Πρόεδρε, οι ομιλητές που μίλησαν πριν από εμένα κατέδειξαν αναμφίβολα την ικανότητά τους σε ένα εξαιρετικά τεχνικό θέμα, όπως αυτό των στραγγαλιστικών πηνίων για τους λαμπτήρες φθορισμού. Ωστόσο, πιστεύω ότι δεν παρακολούθησαν και τόσο πολλοί συνάδελφοι τη συζήτηση και αναρωτιέμαι πόσοι εξ αυτών θα μπορέσουν να ψηφίσουν με επαρκή γνώση του αντικειμένου, δεδομένου ότι στις γενικές γνώσεις ενός ατόμου - στις σπουδές, στην πρακτική ή και στην πολιτική ζωή των βουλευτών - είναι πολύ δύσκολο να περιλαμβάνεται μια βαθιά γνώση για τα πηνία των λαμπτήρων φθορισμού. Αναρωτιέμαι συνεπώς μήπως αυτά τα θέματα, αντί να πρέπει να συζητούνται αναγκαστικά στο Σώμα, θα ήταν καλύτερο, αξιοποιώντας πλήρως τις κανονιστικές διατάξεις, να συζητούνται αποκλειστικά στα πλαίσια της αρμόδιας επιτροπής. Ο υπερβολικά τεχνικός χαρακτήρας ορισμένων θεμάτων μας εμποδίζει, όντως, να ψηφίζουμε κατά συνείδηση εκτός, φυσικά, και εάν στηριζόμαστε στα γνωστά σταυρουδάκια και στα γνωστά ενωτικά των καταλόγων ψηφοφορίας που προετοιμάζει κάποιος άλλος. Αυτό όμως είναι υποτιμητικό για τη βουλευτική δραστηριότητα! Αναρωτιέται επίσης κανείς, εάν χρειάζεται να ασχολείται το Κοινοβούλιο με τέτοια πολύπλοκα και εξαιρετικά τεχνικά ζητήματα, ή μήπως θα έπρεπε αντίθετα, όπως συμβαίνει στις εθνικές νομοθεσίες, να παραχωρήσουμε την αρμοδιότητα για τα ζητήματα αυτά και σε άλλα όργανα, λαμβάνοντας υπόψη ότι οι πολιτικές τους επιπτώσεις - όπως είπαν και οι προηγούμενοι ομιλητές - είναι ελάχιστες. Θα ήθελα επίσης να κάνω μια παρατήρηση σχετικά με την καθαρή, όπως λέγεται, ενέργεια, που απ' ότι κατάλαβα διέφυγε από πολλούς. Δεν είναι αλήθεια ότι η ηλεκτρική ενέργεια είναι μια καθαρή ενέργεια: είναι σαφές ότι, εάν θερμαίνω το σπίτι μου στην πόλη με ηλεκτρικά θερμαντικά σώματα αντί για σώματα θερμού ύδατος που τροφοδοτούνται από ένα λέβητα που λειτουργεί με νάφθα, στην πόλη θα υπάρξει λιγότερη μόλυνση, αλλά εάν αναλογιστούμε, όπως γράφει η έκθεση, ότι, παρ' όλα αυτά, για την παραγωγή ηλεκτρικής ενέργειας εκλύεται στην ατμόσφαιρα το τοις εκατό του CO, ίσως θα έπρεπε και η κοινή γνώμη να επανεξετάσει τις γνώσεις και τις πεποιθήσεις της, και τα μέσα ενημέρωσης, κυρίως, να είναι πιο σαφή σχετικά με το ποιες μορφές ενέργειας είναι πραγματικά καθαρές και ποιες αντίθετα όχι.  Κύριε Πρόεδρε, θέλω καταρχάς να συγχαρώ τον εισηγητή, κ. Τurmes, για την εξαίρετη έκθεσή του και, επίσης, θέλω να ευχαριστήσω όλους τους ομιλητές και το Ευρωπαϊκό Κοινοβούλιο για την ευρεία υποστήριξή τους προς αυτή την πρόταση, που η Επιτροπή πιστεύει ότι μπορεί να συμβάλει σημαντικά στην αύξηση της ενεργειακής απόδοσης και που θέτει ως στόχο την επίτευξη μιας εξοικονόμησης της τάξεως του % στην κατανάλωση ηλεκτρικής ενέργειας από τον τριτογενή τομέα. Όλα αυτά είναι απαραίτητα για να επιτύχουμε μια ουσιαστική βελτίωση στην απόδοση της τελικής χρήσης της ηλεκτρικής ενέργειας, συμβάλλοντας έτσι στην εκπλήρωση των δεσμεύσεων που αναλάβαμε στο Κyoto. Στην πρόταση υιοθετήθηκε μια συνετή προσέγγιση, προσανατολισμένη προς την επίτευξη μιας βελτίωσης της απόδοσης που δεν συνεπάγεται αβάσταχτη επιβάρυνση για τους κατασκευαστές στραγγαλιστικών πηνίων. Θέλω να σας πω, κυρίες και κύριοι, ότι, όπως υπογραμμίσθηκε και από έναν ομιλητή, πριν οριστικοποιηθεί αυτή η πρόταση, πραγματοποιήθηκαν διαβουλεύσεις και συνομιλίες με τον ενδιαφερόμενο τομέα. Κυρίες και κύριοι, ξεκινούμε από μία πρόταση με διάφορα στάδια. Το πρώτο επίπεδο, το οποίο θα έχει τεθεί σε εφαρμογή ένα χρόνο μετά την έγκριση της οδηγίας, θα επιφέρει τη βαθμιαία κατάργηση των πηνίων χαμηλής απόδοσης. Έπειτα, ένα δεύτερο επίπεδο πιο απαιτητικών κανόνων θα μειώσει σταδιακά τον αριθμό των συμβατικών στραγγαλιστικών πηνίων, καθιστώντας υποχρεωτική τη χρήση πηνίων υψηλών επιδόσεων, υψηλής απόδοσης. Πρέπει να πω - για να συνειδητοποιήσετε την αλλαγή που θα επιφέρει η πρόταση - ότι, σήμερα, τα συμβατικά στραγγαλιστικά πηνία αποτελούν περίπου τα δύο τρίτα του συνόλου των πωλήσεων, πράγμα που σημαίνει ότι αυτό το δεύτερο στάδιο θα έχει πολύ σημαντικές συνέπειες και θα έχει αναμφίβολα αντίκτυπο στη βιομηχανία, γι' αυτό και προτείνουμε μεταβατική περίοδο τεσσάρων ετών. Όσον αφορά τις τροπολογίες που υποβλήθηκαν, έχω τη χαρά να σας αναγγείλω, κυρίες και κύριοι, ότι η Επιτροπή μπορεί να δεχθεί όλες τις τροπολογίες της Επιτροπής Βιομηχανίας, Εξωτερικού Εμπορίου, Έρευνας και Ενέργειας, εκτός από τις τροπολογίες , , και , που αφορούν την αυτόματη καθιέρωση του τρίτου επιπέδου απόδοσης. Η Επιτροπή συμφωνεί ότι απαιτείται μια δυναμική προσέγγιση, γι' αυτό και η πρόταση προβλέπει μια ενδεχόμενη τρίτη φάση. Ωστόσο, αντιλαμβανόμαστε ότι θα ήταν δύσκολο να προσδιοριστεί από σήμερα αυτή η τρίτη φάση σε όλες τις πτυχές της. Κατά τη γνώμη μας, είναι προτιμότερο να αξιολογηθεί η τεχνική και οικονομική κατάσταση τη στιγμή της έναρξης ισχύος του δεύτερου επιπέδου και να προσδιοριστεί εκείνη τη στιγμή, σε διαβούλευση με τα ενδιαφερόμενα μέρη, αν θα εφαρμόσουμε αυτή την τρίτη φάση, πώς θα την εφαρμόσουμε, ποιοι θα είναι οι τεχνικοί ορισμοί και οι απαιτήσεις που θα πρέπει να επιβληθούν και πότε μπορεί να αρχίσει η εφαρμογή της. Συνεπώς, η Επιτροπή μπορεί επίσης να δεχθεί το δεύτερο τμήμα της τροπολογίας , αλλά όχι το πρώτο. Με την ίδια έννοια, η Επιτροπή μπορεί να δεχθεί και ένα μέρος της τροπολογίας , αλλά με διαφορετική διατύπωση. Ακόμη, συμφωνούμε με την τροπολογία , για να εξασφαλισθεί η αποτελεσματική εφαρμογή από τα κράτη μέλη. Οι τροπολογίες που έχουν στόχο να διευκρινίσουν ότι η πρόταση καλύπτει όλα τα στραγγαλιστικά πηνία που διοχετεύονται στην αγορά, είτε ως μεμονωμένα εξαρτήματα, είτε ενσωματωμένα σε φωτιστικές διατάξεις, δηλαδή οι τροπολογίες , , , , , , , , , , , και , γίνονται, όπως είπα, όλες αποδεκτές από την Επιτροπή. Η τροπολογία γίνεται επίσης δεκτή, αφού η Επιτροπή συμφωνεί με τον αποκλεισμό των αναφερόμενων τύπων πηνίου. Το ίδιο και οι τροπολογίες και , που διευρύνουν την περίοδο εφαρμογής σε μήνες. Τέλος, η Επιτροπή δέχεται την τροπολογία σχετικά με την προβολή των προτύπων ενεργειακής απόδοσης στα διεθνή φόρουμ. Κύριε Πρόεδρε, κυρίες και κύριοι βουλευτές, συνόψισα τη θέση της Επιτροπής σχετικά με την έκθεση. Επαναλαμβάνω τα συγχαρητήριά μου στον εισηγητή, κ. Τurmes, που επιτέλεσε εξαιρετικό έργο και έχω την πεποίθηση ότι το Συμβούλιο θα μπορέσει να υιοθετήσει μια κοινή θέση που θα επιτρέψει την ταχεία διευθέτηση αυτού του θέματος.  Ευχαριστώ πολύ, κυρία de Palacio. Η συζήτηση έληξε. Η ψηφοφορία θα διεξαχθεί σήμερα, στις  ΨΗΦΟΦΟΡIΕΣ Κύριε Πρόεδρε, σχετικά με ένα θέμα διαδικασίας. Αφορά την έκθεσή μου για τις γυναίκες και την επιστήμη. Η συζήτηση μπορεί να διεξαχθεί απόψε, αλλά δεν θα είναι δυνατό να ψηφίσουμε επί της έκθεσης αύριο, διότι υπάρχουν ιδιαίτερα σοβαρά και παραπλανητικά μεταφραστικά λάθη, κυρίως στη γαλλική έκδοση. Θα ήθελα να σας ζητήσω να καταστήσετε σαφές ότι, όταν θα είναι διαθέσιμη η διορθωμένη έκδοση των τροπολογιών και του ψηφίσματός μου, τότε η ψηφοφορία μπορεί να διεξαχθεί κατά την αμέσως επόμενη συνεδρίαση Ολομελείας. Δεν είναι δυνατόν να ψηφίσουμε αύριο, διότι η μετάφραση, κυρίως προς τα γαλλικά, είναι σε τόσο μεγάλο βαθμό πλημμελής, ώστε έχω σοβαρές επιφυλάξεις.  Επιτρέψτε μου απλώς να το επιβεβαιώσω τότε. Η συζήτηση επί της έκθεσης McNally θα διεξαχθεί απόψε, αλλά η ψηφοφορία θα πραγματοποιηθεί στη μίνι σύνοδο των Βρυξελλών. Έκθεση του κ. Turmes, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά τις απαιτήσεις ενεργειακής απόδοσης για τα στραγγαλιστικά πηνία που προορίζονται για τους λαμπτήρες φθορισμού - C-/ - /) Κοινή πρόταση ψηφίσματος  σχετικά με την καταστροφή από πετρελαιοκηλίδα που προκάλεσε το ναυάγιο του Erika  Κοινή πρόταση ψηφίσματος σχετικά με τις πρόσφατες καταιγίδες στην Ευρώπη  Κοινή πρόταση ψηφίσματος σχετικά με τη διαδικασία ειρήνευσης στη Μέση Ανατολή Πριν από την ψηφοφορία:  Κύριε Πρόεδρε, η τροπολογία αυτή αφορά απλώς και μόνο ένα λάθος που υπεισήλθε στο κείμενο του ψηφίσματος, στην παράγραφο Η τροπολογία μου αποσκοπεί απλώς στην αποκατάσταση του κειμένου έτσι, ώστε να συμφωνεί με τη διάρθρωση του κοινού ψηφίσματος. Πρόκειται δηλαδή για ένα λάθος το οποίο προσπαθούμε να διορθώσουμε με την τροπολογία αυτή.  Κύριε Πρόεδρε, λυπάμαι που κάνω κάτι το οποίο κανονικά δεν συνηθίζω, να εξηγώ δηλαδή εδώ τροπολογίες. Αυτό το άρχισε ο συνάδελφος de Clercq. Γι' αυτό πρέπει να πάρω θέση επ' αυτού. Συμφωνήσαμε στο κείμενο έτσι όπως έχει τυπωθεί. Το θέμα είναι να καλέσουμε το Ισραήλ να εγκαταλείψει τα κατεχόμενα εδάφη στον Λίβανο. Είχαμε καταλήξει στο κείμενο που έχουμε ενώπιόν μας. Οι Φιλελεύθεροι, και ίσως και άλλοι στην αίθουσα, θέλουν τώρα να διαγραφεί η πρόταση εκείνη, η οποία εμπεριέχει την έκκληση προς το Ισραήλ να αποσυρθεί από τον Λίβανο. Αυτό αποτελεί δικαίωμά τους, αλλά δεν μπορούμε να πούμε ότι είχαμε συμφωνήσει κάτι τέτοιο. Είχαμε συμφωνήσει αυτό που αναφέρεται στο κείμενο.  Όπως σωστά λέτε, δεν συζητούμε τις τροπολογίες. Έτσι ας προχωρήσουμε τώρα στην ψηφοφορία. Κοινή πρόταση ψηφίσματος σχετικά με τις διεθνείς ροές κεφαλαίων Πρόταση ψηφίσματος του βουλευτού Wurtz και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών, σχετικά με τη φορολόγηση επί της διακίνησης κεφαλαίων Πρόταση ψηφίσματος του βουλευτού Goebbels και άλλων, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με τη θέσπιση φόρου επί του κεφαλαίου Πρόταση ψηφίσματος του βουλευτού Jonckheer και άλλων, εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας σχετικά με έναν φόρο επί του κεφαλαίου Πρόταση ψηφίσματος του βουλευτού Cox και άλλων, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τον φόρο Tobin Έκθεση του κ. Cunha, εξ ονόματος της Επιτροπής Αλιείας, επί της ετήσιας έκθεσης της Επιτροπής προς το Συμβούλιο και το Ευρωπαϊκό Κοινοβούλιο σχετικά με τα αποτελέσματα των πολυετών προγραμμάτων προσανατολισμού για τους αλιευτικούς στόλους στα τέλη του - C-/ - /) ΑΙΤΙΟΛΟΓΗΣΕΙΣ ΨΗΦΟΥ Έκθεση Turmes   - Κύριε Πρόεδρε, ως εκπρόσωπος του Κόμματος των Συνταξιούχων ψήφισα υπέρ του κανονισμού σχετικά με την ενέργεια των στραγγαλιστικών πηνίων των λαμπτήρων φθορισμού, μολονότι υπερψήφισα μερικές τροπολογίες που δεν έγιναν τελικά αποδεκτές στο Κοινοβούλιο. Συμφωνώ φυσικά με την εξοικονόμηση ενέργειας - και μάλιστα, εδώ και λίγο καιρό, το βράδυ, διαβάζω τις εκθέσεις για τις οποίες πρέπει να συζητήσω στο Ευρωπαϊκό Κοινοβούλιο υπό το φως των κεριών, ώστε να προσφέρω την ταπεινή μου συμβολή στην εξοικονόμηση ενέργειας - και πιστεύω βέβαια ότι χρειάζεται να γίνεται εξοικονόμηση ενέργειας, φρονώ όμως ότι πρέπει επίσης να έχουμε την κοινή λογική να αντιλαμβανόμαστε ότι δεν είναι σωστό να καταλήξουμε στην πλήρη διάλυση των δραστηριοτήτων που προσφέρουν απασχόληση στους ευρωπαίους πολίτες.  Η πρόταση οδηγίας της Επιτροπής σχετικά με τα στραγγαλιστικά πηνία των λαμπτήρων φθορισμού αποσκοπεί στη βελτίωση της απόδοσής τους και στη μείωση της ενεργειακής κατανάλωσης. Προτείνει την εφαρμογή μέτρων με προοδευτικό και ισόρροπο τρόπο. Εγκρίνοντας μια σειρά τροπολογιών, η Επιτροπή Βιομηχανίας δεν σέβεται αυτήν την ισορροπία, δεδομένου ότι επιθυμεί την κατάργηση της παραγωγής και εμπορίας μαγνητικών στραγγαλιστικών πηνίων, προς όφελος αποκλειστικά των ηλεκτρονικών στραγγαλιστικών πηνίων. Αυτή η μαξιμαλιστική ενέργεια δεν λαμβάνει υπόψη της το σύνολο των τεχνικών και επιστημονικών επιχειρημάτων, τόσο όσον αφορά την εξοικονόμηση ενέργειας όσο και τις τεχνολογικές προόδους. Φαίνεται να αγνοεί για παράδειγμα την ύπαρξη μαγνητικών στραγγαλιστικών πηνίων χαμηλής ενεργειακής κατανάλωσης, που έχουν αναμφίβολα θέση στην αγορά. Ακόμη χειρότερα, η έκθεση της Επιτροπής Βιομηχανίας αγνοεί πλήρως τον αντίκτυπο που θα έχουν οι προτάσεις της στην απασχόληση. Η κατάργηση παραγωγής των μαγνητικών στραγγαλιστικών πηνίων ενέχει τον κίνδυνο να οδηγήσει στο κλείσιμο πολλών εργοστασίων και σε πολλές απολύσεις, όπως συνέβη για παράδειγμα στο εργοστάσιο Vossloh-Schwabe της Colmar. Γι' αυτόν τον λόγο καταψήφισα την τελική έκθεση μετά την έγκριση μιας σειράς τροπολογιών, η εφαρμογή των οποίων θα ήταν πολύ επικίνδυνη για την απασχόληση σε αυτόν τον τομέα. Κάνω έκκληση στο Συμβούλιο να απορρίψει τις τροπολογίες που εγκρίθηκαν πριν από λίγο. Κοινό ψήφισμα σχετικά με την πετρελαιοκηλίδα στα ανοικτά των γαλλικών ακτών  Οι παράκτιες περιοχές της Δυτικής Γαλλίας είναι σήμερα μολυσμένες λόγω του ναυαγίου του "Erika". Όλοι ξέρουν ότι όσο περνάει ο καιρός, τόσο μεγαλώνει ο κίνδυνος να επαναληφθεί το θλιβερό αυτό γεγονός. Πράγματι, η αμερικανική νομοθεσία που θεσπίσθηκε το , μετά την προσάραξη του "Exxon Valdez" στις ακτές της Αλάσκα, απαγορεύει την πρόσβαση στους αμερικανικούς λιμένες των πετρελαιοφόρων εκείνων που δεν πληρούν τα ενισχυμένα και αυστηρά ελεγχόμενα κριτήρια ασφάλειας. Τα παραπάνω συνεπάγονται αναπόφευκτα ότι τα πετρελαιοφόρα που δεν πληρούν αυτά τα κριτήρια θα καταπλέουν όλο και περισσότερο προς τα ευρωπαϊκά ύδατα, αυξάνοντας έτσι τους κινδύνους ενδεχόμενης ρύπανσης. Συνεπώς, το Ευρωπαϊκό Κοινοβούλιό μας πρέπει να επικεντρωθεί πρωτίστως σε αυτά τα προβλήματα και να πετύχει χωρίς καθυστέρηση, καταρχάς από την πλευρά της Επιτροπής και κατόπιν από τις κυβερνήσεις των κρατών μελών, την εφαρμογή μιας σειράς διατάξεων που θα στοχεύουν στην προστασία των ναυτικών και τουριστικών δραστηριοτήτων των παράκτιων εδαφών της Ευρώπης. Είναι απαραίτητο να θεσπισθεί χωρίς καθυστέρηση μία λειτουργική Ευρωπαϊκή Ναυτική Υπηρεσία, πρωταρχικός σκοπός της οποίας θα είναι ο συντονισμός των ελέγχων ασφάλειας, που πραγματοποιούνται στα πετρελαιοφόρα, τα οποία χρησιμοποιούν τους ευρωπαϊκούς λιμένες, σύμφωνα με τυποποιημένες και ενιαίες μεθόδους. Αγαπητοί συνάδελφοι, η επεξεργασία και ψήφιση ενός ψηφίσματος είναι αναμφίβολα απαραίτητες, όμως αυτό που έχει τώρα σημασία είναι να λάβουμε συγκεκριμένα, ισχυρά και θαρραλέα μέτρα τα οποία θα εμποδίσουν νέες καταστροφές. Κοινό ψήφισμα για τις καταιγίδες στην Ευρώπη  Με αφορμή τη θύελλα που έπληξε την Ευρώπη και ιδιαιτέρως τη Γαλλία θα ήθελα να κάνω ορισμένες παρατηρήσεις και διαπιστώσεις:  - Εάν δεν έχει ήδη διαπιστωθεί με αδιάσειστο τρόπο η άμεση σχέση μεταξύ αυτής της θύελλας, του φαινομένου του θερμοκηπίου και της ρύπανσης, τα γεγονότα αυτά αποτελούν τουλάχιστον μια προειδοποίηση όσων πρόκειται να μας συμβούν στο μέλλον, εάν εξακολουθήσουμε να ρυπαίνουμε απερίσκεπτα την ατμόσφαιρα του πλανήτη μας.  - Εάν στην Ευρώπη δεν δώσαμε πολύ συχνά την απαιτούμενη προσοχή στις κατασκευές μας, εάν ευνοήσαμε τα υπαίθρια ηλεκτρικά δίκτυα, τα οποία πολύ συχνά είναι ακαλαίσθητα, σήμερα μετράμε το πραγματικό και βαρύ κόστος αυτών των ψευδών οικονομιών.  - Σε ό,τι αφορά τη δράση που αναλάβαμε για την αποκατάσταση των καταστροφών από τη θύελλα, είχαμε τη δυνατότητα να διαπιστώσουμε παράλληλα τόσο τις αδυναμίες μας, την έλλειψη μέσων, όσο και τις πολύ ισχυρές σχέσεις αλληλεγγύης που εκδηλώθηκαν, όπως επίσης την εξίσου μεγάλη σπουδαιότητα της έννοιας "δημόσια υπηρεσία" σε ορισμένες από τις δημόσιες επιχειρήσεις μας, οι οποίες συχνά τυγχάνουν κακοδιαχείρισης εξαιτίας της κυρίαρχης υπερφιλελεύθερης ιδεολογίας. Θα ήθελα να χαιρετίσω όλους τους εργαζόμενους και το προσωπικό των επιχειρήσεων, που εργάστηκαν εντατικά και αφιλοκερδώς για την αποκατάσταση της κυκλοφορίας, του ηλεκτρικού ρεύματος και των τηλεφωνικών συνδέσεων, καθώς και για την παροχή βοήθειας για τη στέγαση των πληγεισών οικογενειών.  - Τέλος, εάν η Ευρώπη θέλει να μείνει ή να βρίσκεται πλησίον των πολιτών, πρέπει να παρέμβει οικονομικά κατά ουσιαστικό τρόπο! Επίσης, και τα κράτη μέλη, τα οποία συχνά υπήρξαν υπερβολικά διστακτικά, θα πρέπει να της παρέχουν τα απαραίτητα οικονομικά μέσα.  Το πρόβλημα των καταιγίδων που αντιμετώπισαν διάφορες ευρωπαϊκές πόλεις καταδεικνύει πόσο εύθραυστη είναι η κοινωνία μας, η οποία, ωστόσο, χαρακτηρίζεται από την οικονομική και τεχνολογική της ανάπτυξη. Αντιλαμβανόμαστε ότι δεν είμαστε εξασφαλισμένοι από τις ολέθριες συνέπειες, που είναι δυνατόν να προκαλέσουν καταστροφές κλιματολογικής φύσεως, όπως πλημμύρες, σεισμοί ή παλιρροϊκά κύματα. Ορισμένες χώρες κατάφεραν να δώσουν μια λύση στο πρόβλημα των αποζημιώσεων των θυμάτων τέτοιων φαινομένων. Η Γαλλία είναι ένα παράδειγμα τέτοιας χώρας, πρόκειται, ωστόσο, για μια μεγάλη χώρα με σημαντικούς πόρους. Δεν ισχύει το ίδιο όμως για τις πιο μικρές χώρες. Έτσι, στο Βέλγιο, ένα σχέδιο αποζημιώσεων των θυμάτων φυσικών καταστροφών κυοφορείται εδώ και χρόνια. Τα διάφορα σχέδια όμως συναντούν εμπόδια σε ευρωπαϊκό επίπεδο. Πρώτα από όλα, εάν πριν από την πραγματοποίηση της εσωτερικής αγοράς ήταν δυνατή η επιβολή τιμών και απαλλαγών, κάτι τέτοιο δεν υφίσταται πλέον, γεγονός που κατά τη γνώμη μου είναι φυσιολογικό. Αντιθέτως, είναι πιο δύσκολο να παραδεχτεί κανείς ότι είναι αδύνατη η πρόβλεψη για τη δημιουργία ενός αμοιβαίου ταμείου αντασφάλισης, στο οποίο θα είναι υποχρεωμένες να ασφαλιστούν οι εταιρείες που δραστηριοποιούνται στη βελγική αγορά. Έπειτα, οι κρατικές εγγυήσεις δεν θα μπορούσαν να ισχύσουν παρά μόνο εάν το σύστημα είχε εξαντλήσει όλους τους πόρους του . Ωστόσο, η προτεραιότητά μας είναι η εξής: να προσφέρουμε στους πληγέντες μια πλήρη και απεριόριστη εγγύηση. Ήδη, η μοίρα τους χτύπησε σκληρά χωρίς να ευθύνονται οι ίδιοι, θα πρέπει να τους πλήξουμε περισσότερο παρέχοντας τους μια εξαιρετικά αποδυναμωμένη ασφαλιστική κάλυψη; Γι' αυτόν τον λόγο, οι κρατικές εγγυήσεις είναι απαραίτητες, δεδομένου ότι για κανέναν κλασικό τρόπο αντασφάλισης δεν υπάρχουν απεριόριστοι όροι. Αυτός είναι ο μόνος τρόπος για να διατηρήσουμε μια σωστή τιμή για τον καταναλωτή. Η έκκληση για κλασική αντασφάλιση θα έχει ρυθμιστικό αποτέλεσμα σε παγκόσμιο επίπεδο, γεγονός που σημαίνει ότι οι βέλγοι ασφαλισμένοι θα πληρώνουν τους τυφώνες κάπου στην Κεντρική Αμερική· Σκοπός δεν είναι να σταματήσουμε να είμαστε αλληλέγγυοι, αλλά να οργανώσουμε ένα σύστημα, το οποίο θα είναι δίκαιο και υπεράνω των μοναδικών νόμων της αγοράς. Θα ήθελα να προσθέσω ότι αυτός είναι ο μόνος τρόπος να εγγυηθεί το κράτος ότι το σύστημα λειτουργεί σεβόμενο το γενικό συμφέρον, προσέχοντας τη συσσώρευση και τη χρήση των τεχνικών προμηθειών. Εάν δεν επιτραπεί αυτό το "δικαίωμα παρατήρησης" το κράτος δεν θα δεχτεί ποτέ να γίνει εγγυητής. Ένας ελεγχόμενος μηχανισμός αντασφάλισης είναι ο μόνος μηχανισμός που επιτρέπει την αποφυγή επιλογής των κινδύνων από τους φυσικούς νόμους της αγοράς. Εάν ένα σύστημα, το οποίο παρεκκλίνει έστω και προσωρινά από τους νόμους της αγοράς, δεν εγγυάται έναν μηχανισμό εθνικής αλληλεγγύης, οι περιπτώσεις υψηλού κινδύνου θα αποκλειστούν, ενώ αυτές ακριβώς προσπαθούμε να προστατεύσουμε . Γι' αυτόν τον λόγο, θέτω το ζήτημα παρέκκλισης από το ευρωπαϊκό δίκαιο, από το κλασικό δίκαιο περί ανταγωνισμού. Πρόκειται άλλωστε για μια ιδέα η οποία συνάδει με τη Συνθήκη. Το άρθρο , παράγραφος , επιτρέπει τις κρατικές ενισχύσεις "που προορίζονται για την αποκατάσταση των ζημιών που προκλήθηκαν από φυσικές καταστροφές". Η πιθανότητα επανάληψης παρόμοιων καταστροφών είναι μάλλον μεγάλη. Επίσης θα πρέπει να βρεθούν λύσεις για τη χρηματοδότηση των αποζημιώσεων των θυμάτων από φυσικές καταστροφές. Μία παρέκκλιση από το δίκαιο περί ανταγωνισμού, προσωρινού χαρακτήρα, θα αποτελούσε για μια χώρα όπως το Βέλγιο μια ελπίδα να επιλυθεί αυτό το ανησυχητικό πρόβλημα.  Υπερψήφισα φυσικά τα ψηφίσματα σχετικά με τις θύελλες και την πετρελαιοκηλίδα και εκφράζω τα βαθιά μου συλλυπητήρια στους πληγέντες πληθυσμούς. Αναλογίζομαι με ιδιαίτερη συγκίνηση τους κατοίκους της περιφέρειάς μου, Καμπανίας-Αρδενών, που επλήγη πολύ σοβαρά από τις θύελλες του Δεκεμβρίου. Εκφράζω τη θλίψη μου για τις νέες συνέπειες που μπορεί να έχει η πετρελαιοκηλίδα για τις παράκτιες κοινότητες του Ατλαντικού. Φοβάμαι πράγματι πως οι λιμένες σκαφών αναψυχής και οι τοπικές αρχές δεν έχουν πολλές πιθανότητες να κατακτήσουν τη γαλάζια σημαία Η γαλάζια σημαία της Ευρώπης αποδεικνύει εδώ και χρόνια τις σημαντικές προσπάθειες που καταβάλλουν οι κοινότητες προκειμένου να ενθαρρύνουν μια φιλοπεριβαλλοντική οικονομική ανάπτυξη. Για τη γαλάζια σημαία ενδιαφέρονται καμιά πενηνταριά κοινότητες στους νομούς που επλήγησαν από την πετρελαιοκηλίδα. Με ανησυχούν επίσης οι φήμες σχετικά με μια αίτηση αναστολής της χορήγησης γαλάζιων σημαιών στις γαλλικές παραλίες του Ατλαντικού. Τι να πει κανείς πράγματι για τη χαμένη φήμη των παραλιών και για την αδικία, αφού ορισμένες κοινότητες μπορεί να μην έχουν πλέον την εν λόγω σημαία, σε αντίθεση με άλλες; Πρέπει άραγε να γίνει αποδεκτό να δίδεται σε ορισμένες κοινότητες για να αυξηθεί η τουριστική φήμη μιας ολόκληρης ακτής ή να μη δίδεται σε καμία κοινότητα προκειμένου να εξασφαλισθεί κατά κάποιον τρόπο ισότητα; Ζητώ από τα κράτη και από την Ευρωπαϊκή Ένωση να περιορίσουν τις δυσκολίες που προκύπτουν από αυτές τις καταστροφές μέσω μακροπρόθεσμων χρηματοδοτικών ενισχύσεων φυσικά, αλλά και παρέχοντας "ηθική" στήριξη στους πληθυσμούς των οποίων η ψυχή τραυματίστηκε από τις παραλίες που ρυπάνθηκαν, από τα δέντρα που ξεριζώθηκαν και από τα δάση που ισοπεδώθηκαν, σε σημείο μάλιστα ολοκληρωτικής καταστροφής. Αυτό που έχει σημασία είναι ο χρόνος, γιατί η αναδάσωση της Γαλλίας δεν είναι υπόθεση κάποιων ετών, χρονικός ορίζοντας στον οποίο αναφέρονται οι πολυεθνικές, παρά αιώνων, και αυτό μας δίνει ένα μάθημα μετριοφροσύνης. Κοινό ψήφισμα σχετικά με τη διαδικασία ειρήνευσης στη Μέση Ανατολή  Κύριε Πρόεδρε, είχα δηλώσει έγκαιρα ότι θέλω να προβώ σε αιτιολόγηση ψήφου σχετικά με το ψήφισμα για την ειρηνευτική διαδικασία στη Μέση Ανατολή. Το Ευρωπαϊκό Κοινοβούλιο είχε εκφράσει παλαιότερα τη στήριξή του στο ενδεχόμενο ίδρυσης παλαιστινιακού κράτους και το επαναλαμβάνει πάλι στις παραγράφους και του σημερινού ψηφίσματος. Ως σουηδός χριστιανοδημοκράτης, θεωρώ ότι η Ευρωπαϊκή Ένωση μπορεί να συνεισφέρει στην επίτευξη διαρκούς ειρήνης στη Μέση Ανατολή, η οποία θα βασίζεται, τελικά, στη δημοκρατία, τον πολιτικό πλουραλισμό, τον σεβασμό των ανθρωπίνων δικαιωμάτων, την ανεξαρτησία της δικαιοσύνης, καθώς και σε μία κοινωνική και οικολογική οικονομία της αγοράς. Αυτό μπορεί να επιτευχθεί αν η ΕΕ ενεργήσει κατά τρόπο που θα αυξήσει στον πληθυσμό του Ισραήλ, τη μοναδική δημοκρατία της Μέσης Ανατολής, την εμπιστοσύνη και την πίστη σε μεγαλύτερο βαθμό απ' ό,τι ισχύει σήμερα. Γι' αυτόν τον λόγο, η αναφορά στις παραγράφους και του ενδεχόμενου της δημιουργίας παλαιστινιακού κράτους δεν συμβάλλει σε μία τέτοια διαδικασία οικοδόμησης εμπιστοσύνης. Η αμερικανική ηγεσία, η οποία δεν έχει εκφραστεί ποτέ υπέρ της δημιουργίας παλαιστινιακού κράτους, χαίρει, εν τούτοις, ιδιαίτερης εμπιστοσύνης στην περιοχή, ως ένας διαμεσολαβητής της ειρήνης με εποικοδομητική συνεισφορά. Έναν τέτοιο ρόλο θα μπορούσε να επωμισθεί και η Ευρωπαϊκή Ένωση. Οι σημερινές δηλώσεις περί παλαιστινιακού κράτους δεν ενισχύουν τις μελλοντικές δυνατότητες της ΕΕ να το πράξει αυτό. Γι' αυτόν τον λόγο, απείχα στην τελική ψηφοφορία.  Οι πρόσφατες ειδήσεις που φτάνουν από το Τελ Αβίβ δείχνουν ότι, δυστυχώς, σε αντίθεση με τη Θεία Πρόνοια, οι οδοί που έχει τη δυνατότητα να ακολουθήσει η ειρήνη, δεν είναι αμέτρητες. Στις οδούς αυτές μπορούν να τεθούν εμπόδια και να προκληθεί αναστάτωση λόγω τρομοκρατικών ενεργειών που θα τις σπείρουν με αθώα θύματα, ενέργειες που μπορούν να διακόψουν ή να καθυστερήσουν τις προσπάθειες των ανθρώπων εκείνων που έχουν καλή θέληση, τόσο από τη μια όσο και από την άλλη πλευρά, και οι οποίοι επιθυμούν πραγματικά την ειρήνη. Οι συμφωνίες τουSharm el-Sheikh και οι διαπραγματεύσεις του Shepherdstown είναι η απόδειξη ότι, παρά τις δυσκολίες και τις αρχικές αποκλίσεις, μπορούν να επιτευχθούν συμβιβαστικά αποτελέσματα για την επίτευξη της ειρήνης η οποία, δυστυχώς, δε φαίνεται ακόμα στον ορίζοντα. Καλύπτεται πίσω από τα προπετάσματα καπνού των τρομοκρατικών ενεργειών, μποϊκοτάρεται από την τρομοκρατία, απομακρύνεται εξαιτίας της κάθε μορφής φονταμενταλισμού, που πάντοτε και με κάθε τρόπο εχθρεύονται την ισορροπία και την ασφάλεια. Διότι η ασφάλεια είναι ακριβώς ένας από τους βασικούς παράγοντες της επιτυχίας: χωρίς ασφάλεια δεν μπορεί να υπάρξει ειρήνη, και χωρίς ειρήνη στη Μέση Ανατολή η Μεσόγειος θα είναι μια περιοχή επισφαλής και πρόσφορη για κάθε δυσάρεστη περιπέτεια. Από την άλλη πλευρά είναι κατανοητή η στάση του ισραηλινού Πρωθυπουργού Barak, ο οποίος πρότεινε στον παλαιστίνιο Πρόεδρο Αραφάτ να αναβληθεί για ένα-δυο μήνες η προβλεπόμενη για τις Φεβρουαρίου λήξη της προθεσμίας για τη σύναψη μιας συμφωνίας αρχών, σχετικά με τα κυριότερα σημεία του μελλοντικού μόνιμου καθεστώτος των παλαιστινιακών εδαφών που βρίσκονται υπό ισραηλινή κατοχή από το Στο ίδιο κλίμα αβεβαιότητας, που προκαλείται από το γεγονός ότι δεν παρέχονται εγγυήσεις για την ασφάλεια, εντάσσεται και η αναβολή του τρίτου γύρου των ειρηνευτικών διαπραγματεύσεων ανάμεσα στο Ισραήλ και τη Συρία. Από την άλλη πλευρά, η γνώμη μας είναι ότι ο καθορισμός μιας νέας συνοριακής γραμμής μεταξύ Ισραήλ και Συρίας, που να προβλέπει μια ειρηνική επίλυση του ζητήματος των υψωμάτων του Γκολάν και να λαμβάνει υπόψη τις απαιτήσεις ασφάλειας και των δύο χωρών, είναι απαραίτητη προϋπόθεση για τη δημιουργία νέων ειρηνικών σχέσεων μεταξύ των ενδιαφερομένων πληθυσμών και για την απομάκρυνση του κινδύνου εκδήλωσης νέων τρομοκρατικών ενεργειών με τις βιαιότητες που αυτές συνεπάγονται. Η επίτευξη νέων ειρηνευτικών συμφωνιών μεταξύ Ισραήλ και Συρίας θα ήταν προς το συμφέρον ολόκληρης της περιοχής της Μεσογείου και θα αποτελούσε πρωτεύουσας σημασίας συμβολή για την εδραίωση μιας νέας ισορροπίας στη Μέση Ανατολή. Είμαστε παρόλα αυτά πεπεισμένοι ότι, στον κόσμο υπάρχουν και δρουν, με πρωτοφανή, πολλές φορές, σκληρότητα, και εκείνοι οι οποίοι αντιτίθενται στην ισορροπία και την ασφάλεια. Αυτοί ακριβώς είναι οι πραγματικοί υπονομευτές της ειρήνης. Μετέρχονται όλα τα μέσα για να αποσταθεροποιήσουν κυβερνήσεις και να δημιουργήσουν αναταραχή. Είναι παρόντες στις περιοχές όπου υπάρχει ένταση, την οποία μάλιστα, συχνά προκαλούν σκόπιμα για να διακόψουν κάποιες διαπραγματεύσεις, ή για να προκαλέσουν αντιδράσεις στην κοινή γνώμη, ούτως ώστε να ασκήσουν πιέσεις στις κυβερνήσεις. Η Ευρώπη πρέπει να βρει το θάρρος να ξεσκεπάσει αυτές τις δυνάμεις και να συμμετάσχει, όχι μόνο ως μεσολαβητής ή σύμβουλος σε διπλωματικό επίπεδο, στην ειρηνευτική διαδικασία, αλλά και ως έγκριτος και ισχυρός συνομιλητής απέναντι στους εχθρούς της ειρήνης. Δε νοείται οι διεθνείς σχέσεις να διατρέχουν συνεχώς τον κίνδυνο να ζημιωθούν ανεπανόρθωτα λόγω της βίας και των τρομοκρατικών ενεργειών. Η τρομοκρατία - γιατί γι' αυτό πρόκειται - πρέπει να καταγγέλλεται και να καταπολεμείται σε διαρκή βάση. Συμπαραστεκόμαστε στους φίλους Ισραηλινούς κάθε φορά που πλήττονται από την τυφλή και μισητή τρομοκρατία, πρέπει όμως να είμαστε όλο και πιο αποτελεσματικοί και εναντίον εκείνων που οπλίζουν τα χέρια των τρομοκρατών. Εάν δεν είναι δυνατό να υπάρξουν αμέτρητες οδοί προς την κατεύθυνση της ειρήνης, πρέπει να εργαστούμε ώστε να γίνουν τουλάχιστον αμέτρητες οι οδοί που οδηγούν στη σύλληψη και στην εξουδετέρωση των εμπόρων του θανάτου, των διαφόρων εχθρών δηλαδή της ειρήνης. Ψηφίσματα σχετικά με τον φόρο επί των κινήσεων κεφαλαίων  Κύριε Πρόεδρε, η πρόταση ψηφίσματος του Ευρωπαϊκού Κοινοβουλίου σχετικά με τις διεθνείς κινήσεις κεφαλαίων, που μόλις απορρίψαμε, έθιγε ένα πολύ ευρύ και πολύ ενδιαφέρον ζήτημα, δυστυχώς όμως το αντιμετώπιζε επιφανειακά και με προχειρότητα. Ειλικρινά, το θέμα αυτό άξιζε καλύτερη τύχη. Μετά από ορισμένες ασυνάρτητες σκέψεις, στην παράγραφο , το ψήφισμα αποκάλυπτε τον πραγματικό στόχο του: ζητούσε "η Επιτροπή να εκπονήσει εντός έξι μηνών έκθεση, όσον αφορά το συμφέρον και το εφικτό ενός φόρου επί των διεθνών κερδοσκοπικών κινήσεων κεφαλαίων". Εάν προσεγγίζουμε το ζήτημα από αυτήν την σκοπιά, μετά λύπης δηλώνω ότι η έκθεση που ζητήθηκε δεν έχει λόγο να εκπονηθεί. Όλος ο κόσμος γνωρίζει πια ότι κάτι τέτοιο είναι αδύνατο. Πράγματι, είναι απολύτως αδύνατο να διακρίνει κανείς μεταξύ μιας κερδοσκοπικής και μιας μη κερδοσκοπικής κίνησης κεφαλαίου, εκτός εάν χρησιμοποιήσει αυθαίρετα και γραφειοκρατικά κριτήρια, τα οποία πιθανόν να παραποιούσαν τις συναλλαγές. Όμως ακόμα και όταν επιτυγχανόταν κάτι τέτοιο, θα έπρεπε επίσης να γίνει διάκριση, αφενός μεταξύ των θετικών κερδοσκοπικών κινήσεων που στόχος τους είναι να θέσουν υπό αμφισβήτηση τις τεχνητές καταστάσεις, ώστε να γίνει καλύτερα αντιληπτή η πραγματική οικονομία, και αφετέρου των αρνητικών κερδοσκοπικών κινήσεων, εκείνων για τις οποίες θα μπορούσαμε να ορίσουμε, αυθαίρετα και πάλι, ότι ουσιαστικός σκοπός τους είναι να βλάψουν τον άλλον. Η προσπάθεια αυτή είναι ακόμη περισσότερο αδύνατο να πραγματοποιηθεί από ό,τι η προηγούμενη. Εν ολίγοις, η πρόταση ψηφίσματος του Ευρωπαϊκού Κοινοβουλίου, υπό τη συγκεκριμένη μορφή, ήταν εντελώς εκτός θέματος. Εντούτοις, το ερώτημα θα μπορούσε να είχε διατυπωθεί διαφορετικά. Θα μπορούσαμε να αναρωτηθούμε εάν θα ήταν σκόπιμο να θεσπίσουμε έναν φόρο για όλες τις διεθνείς κινήσεις κεφαλαίων, όποιες και αν είναι αυτές, χωρίς να προβούμε σε διακρίσεις που είναι αδύνατο να γίνουν. Πρόκειται για ένα πιο λογικό ερώτημα, ωστόσο, για μια ακόμη φορά, δεν ετέθη. Σε αυτό το δεύτερο ερώτημα όμως, η απάντησή μου είναι ότι ένας παρόμοιος ενιαίος φόρος πιθανότατα να μην αποτελούσε λύση για τις νομισματικές κρίσεις που πολύ συχνά αντιστοιχούν σε πραγματικές λανθάνουσες ανισορροπίες. Αντί να δημιουργήσουμε έναν νέο φόρο - προκειμένου εξάλλου να τροφοδοτήσουμε κάποια ταμεία, πράγμα για το οποίο δεν γνωρίζουμε τίποτα - θα ήταν καλύτερα να εξυγιάνουμε τις οικονομικές πολιτικές και να μειώσουμε τους υφιστάμενους φόρους και επιβαρύνσεις, κυρίως σε σχέση με την εργασία.  . Θεωρώ θετικό ότι το θέμα της φορολόγησης των διεθνών κινήσεων κεφαλαίου επιτέλους ήρθε για συζήτηση και απόφαση στο Ευρωπαϊκό Κοινοβούλιο. Αποτέλεσε μια δεκτή πρωτοβουλία της ομάδας μας, της Ενωτικής Ευρωπαϊκής Αριστεράς, που υποστηρίχθηκε ύστερα και από άλλες ομάδες. Το πρόβλημα είναι ιδιαίτερα βαρύ, αν σκεφθούμε ότι καθημερινά οι παγκόσμιες συναλλαγές στις χρηματιστηριακές αγορές φθάνουν τα δις δολλάρια και ότι το ετήσιο εμπόριο αγαθών και υπηρεσιών είναι της τάξης των δις δολλαρίων, ισούται δηλαδή με τέσσερεις μέρες χρηματιστηριακής κερδοσκοπίας. Είχε δίκιο ο Πρόεδρος Delors που είχε παρομοιάσει την παγκόσμια οικονομία με καζίνο. Είναι θετικό ότι τα κοινοβούλια της Φινλανδίας και του Καναδά τάχθηκαν υπέρ της φορολογίας κεφαλαίου, όπως και η UNCTAD των Ηνωμένων Εθνών. Χρειάζεται η Επιτροπή να προχωρήσει στην πρόταση της επιβολής ενός φόρου στις βραχυπρόθεσμες κινήσεις κεφαλαίου κερδοσκοπικού χαρακτήρα, του τύπου φόρου Tobin, καθώς και η πορτογαλική και γαλλική προεδρία να θέσουν το θέμα αυτό στις προτεραιότητές τους. Ένας τέτοιος φόρος, χαμηλός αλλά προοδευτικός, πρέπει να είναι διαμορφωμένος με τέτοιο τρόπο ώστε να μη δημιουργεί αρνητικές επιδράσεις στην πραγματική οικονομία - εμπόριο και επενδύσεις - και να επιτρέπει την εξασφάλιση πόρων για την εκπαίδευση, το περιβάλλον ή την ανάπτυξη. Το μέτρο αυτό πρέπει να ειναι ένα πρώτο βήμα στη διαμόρφωση ενός ρυθμιστικού και φορολογικού αιτήματος που θα αντιμετωπίσει το φαινόμενο της γιγάντωσης της διεθνούς κερδοσκοπίας. Τάχθηκα υπέρ της κοινής πρότασης ψηφίσματος και είναι λυπηρό που οι χριστιανοδημοκράτες και οι φιλελεύθεροι δεν επέτρεψαν την υπερψήφισή της.   και Sandbζk , γραπτώς. Ψηφίσαμε υπέρ της συμβιβαστικής πρότασης, βασιζόμενοι στις ορθές προθέσεις που εμπεριέχονται. Παράλληλα, ωστόσο, πρέπει να επισημανθεί ότι είναι αποφασιστικής σημασίας η συζήτηση για την επιβολή ενός φόρου τύπου Tobin να διεξαχθεί σε παγκόσμιο επίπεδο στα διεθνή και εθνικά φόρα, χωρίς ωστόσο αυτό να έχει ως παρενέργεια την αύξηση της αρμοδιότητας της ΕΕ εις βάρος τους.  Το οικονομικό μας σύστημα έδειξε τα όριά του. Το χρηματοοικονομικό πεδίο δεν συνάδει με την πραγματική οικονομία και πολύ συχνά την απορρυθμίζει· τα υψηλά ποσοστά ανεργίας που γνωρίζουμε, η διεύρυνση του χάσματος μεταξύ Βορρά και Νότου, η αύξηση της φτώχειας σε παγκόσμια κλίμακα αποτελούν αρκετές μαρτυρίες αυτής της θλιβερής πραγματικότητας! Οι κινήσεις κεφαλαίων σε παγκόσμια κλίμακα συνιστούν αποσταθεροποιητικούς παράγοντες! Γι' αυτόν τον λόγο πρέπει να αναζητήσουμε μέτρα που να στοχεύουν στη φορολόγηση των συναλλαγών στις αγορές συναλλάγματος, προκειμένου να μειωθεί η αστάθεια και να συγκρατηθούν οι βραχυπρόθεσμες κινήσεις κεφαλαίων κερδοσκοπικού χαρακτήρα. Ένας φόρος σαν αυτόν που σκέφτηκε ο James Tobin - βραβείο Νόμπελ οικονομίας - θα αποτελούσε "έναν κόκκο άμμου" στα πολύ καλά λαδωμένα γρανάζια της κερδοσκοπίας και τα αξιόλογα ποσά που θα μπορούσε να αποδεσμεύσει συνιστούν επίσης επιχειρήματα υπέρ της εφαρμογής του, εφόσον γνωρίζουμε ότι υιοθετώντας ακόμη και ένα πολύ χαμηλό ποσοστό , κάτι τέτοιο θα απέφερε σχεδόν δισεκατομμύρια γαλλικά φράγκα ετησίως, σύμφωνα με τις εκτιμήσεις των πιο απαισιόδοξων! Γι' αυτόν τον λόγο, η Διάσκεψη των Ηνωμένων Εθνών για το Εμπόριο και την Ανάπτυξη προτείνει αυτό το ποσό να προορίζεται για τα κράτη όπου θα συλλέγεται ο φόρος και για ένα ταμείο αναδιανομής για τις φτωχότερες χώρες. Ο πλούτος αυτός, ο οποίος θα συλλέγεται με αυτόν τον τρόπο από τους μεγάλους καπιταλιστές παγκοσμίως, θα επικεντρώνεται εκ νέου στον πολίτη και θα μπορεί να αποτελεί έναν εξαιρετικό μοχλό ανάπτυξης για τις λιγότερο ευνοημένες χώρες. Θα μας διακατέχει επιτέλους μια λογική, σύμφωνα με την οποία η αλληλεγγύη θα υποκαθιστά τον εγωισμό. Για όλους αυτούς τους λόγους λοιπόν, ψήφισα υπέρ αυτής της πρότασης ψηφίσματος και χαίρομαι που το Κοινοβούλιό μας έθεσε εκ νέου αυτό το θέμα επί τάπητος, με κίνδυνο να δυσαρεστήσει τους ελάχιστα ευσυνείδητους κερδοσκόπους, οι οποίοι με τις ενέργειές τους, αποσταθεροποιούν τις πιο ευάλωτες οικονομίες και μερικές φορές ακόμη και το σύστημά μας στο σύνολό τους, όπως μαρτυρούν οι πρόσφατες οικονομικές κρίσεις στη Νοτιοανατολική Ασία.  Ψηφίσαμε υπέρ του αιτήματος να συμπεριληφθεί στην ημερήσια διάταξη μια συζήτηση σχετικά με τον φόρο Tobin, γιατί είμαστε πεπεισμένοι ότι, ακόμη και η περιορισμένη εφαρμογή του στην Ευρώπη θα αποτελούσε ένα πρώτο βήμα για μεγαλύτερη κοινωνική δικαιοσύνη και για διαφορετική κατανομή του πλούτου. Δεν έχουμε, ωστόσο, καμία ψευδαίσθηση ότι αυτός ο φόρος θα μπορέσει από μόνος του να εξαλείψει τις ίδιες τις αιτίες της δυστυχίας, οι οποίες συνδέονται με το οικονομικό και χρηματοοικονομικό σύστημα που κυριαρχεί στον πλανήτη. Υπερψηφίζουμε όλα όσα συμφωνούν με την πρόσκληση που έγινε στην Επιτροπή να εξετάσει τη δυνατότητα θέσπισης του φόρου Tobin. Αντιθέτως, δεν υπερψηφίζουμε τις αιτιολογικές σκέψεις του συμβιβαστικού ψηφίσματος που παρουσίασαν οι Σοσιαλιστές, η Ευρωπαϊκή Ενωτική Αριστερά, οι Πράσινοι και οι Φιλελεύθεροι, οι οποίες αποσκοπούν στην προάσπιση και ρύθμιση του κυρίαρχου οικονομικού συστήματος και στη "διασφάλιση της λειτουργίας των παγκοσμιοποιημένων χρηματοοικονομικών αγορών, ακόμη και απαλλαγμένων από τις καταχρήσεις τους".  Τα εκλεγμένα μέλη του εργατικού αγώνα θα καταψηφίσουν το συμβιβαστικό ψήφισμα σχετικά με τη φορολόγηση των κινήσεων κεφαλαίων. Αυτό το ψήφισμα, με το γελοίο και ταυτόχρονα ουτοπικό πρόσχημα της "σταθεροποίησης" του διεθνούς χρηματοοικονομικού συστήματος και της "απαλλαγής" του από τις καταχρήσεις του, επιβεβαιώνει κυρίως ότι στόχος του είναι η διατήρησή του. Η δική μας προοπτική είναι η ανθρωπότητα να απαλλαγεί όχι μόνο από τις καταχρήσεις του παγκόσμιου χρηματοοικονομικού συστήματος, αλλά και από το ίδιο το χρηματοοικονομικό σύστημα, καθώς και από την καπιταλιστική οργάνωση της οικονομίας, της οποίας αποτελεί ένα από τα θεμελιώδη στοιχεία. Δεν είναι μόνο τα βραχυπρόθεσμα κερδοσκοπικά κεφάλαια στις χρηματοοικονομικές αγορές που αντιπροσωπεύουν μια τεράστια υλική, κοινωνική και ανθρώπινη σπατάλη για την κοινωνία, αλλά το ίδιο το κεφάλαιο. Οι απολύσεις και οι μειώσεις των θέσεων εργασίας που έχουν ξεκινήσει, από τη Michelin ως την Alsthom, αποτελούν πρακτικές στις οποίες προσφεύγει το σύνολο σχεδόν των μεγάλων επιχειρήσεων της Ευρώπης, μολονότι προνομιούχες, έχοντας ως μοναδικό στόχο να ανεβάσουν την τιμή των μετοχών τους στο χρηματιστήριο: αυτό συνιστά κερδοσκοπία ή φυσιολογική δραστηριότητα του κεφαλαίου; Εάν ένα ψήφισμα πρότεινε ρητά τη θέσπιση του φόρου Tobin, δεν θα το είχαμε καταψηφίσει, για να μην υπάρξει σύγχυση της ψήφου μας με εκείνες των μακάριων θαυμαστών του καπιταλιστικού συστήματος, οι οποίοι θεωρούν ότι κάθε φόρος στο μεγάλο κεφάλαιο αποτελεί προσβολή. Από την δική μας πλευρά, ο πολιτικός στόχος που προτείνουμε στις εργατικές τάξεις είναι να επιβάλουν πολύ βαρείς φόρους όχι μόνο στα κερδοσκοπικά κεφάλαια, αλλά επίσης και στα κέρδη όλων των μεγάλων καπιταλιστικών επιχειρήσεων, καθώς και στις ιδιωτικές περιουσίες των πλουσίων έτσι, ώστε τα χρήματα που θα συγκεντρωθούν με αυτόν τον τρόπο στα χέρια του κράτους να μπορέσουν να χρησιμεύσουν για τη δημιουργία χρήσιμων θέσεων εργασίας στις δημόσιες υπηρεσίες. Όμως ο εξευτελιστικός φόρος Tobin δεν αποτελεί ασφαλώς μέτρο κοινωνικής δικαιοσύνης, εφόσον μάλιστα δεν θα ενοχλούσε καθόλου τους κερδοσκόπους και αντί να αποτελέσει φραγμό στη σπατάλη και στις αδικίες της καπιταλιστικής οικονομίας, θα χρησίμευε μόνο για να τις καλύψει.  Μέγιστη σημασία έχουν οι προβληματισμοί που διατυπώθηκαν στην κοινή πρόταση ψηφίσματος, δεδομένου ότι πραγματεύονται ένα θέμα σοβαρό για το οποίο δεν μπορούμε να ακολουθούμε την τακτική της στρουθοκαμήλου, προσποιούμενοι ότι δεν υφίσταται πρόβλημα. Γι' αυτό και υποστήριξα απερίφραστα όλες τις παραγράφους της κοινής πρότασης ψηφίσματος, με εξαίρεση τις παραγράφους και , αναφορικά με τις οποίες απείχα για τον λόγο ότι υπεισέρχονταν ήδη σε άσκοπες ή πρόωρες λεπτομέρειες. Σε ό,τι αφορά την παράγραφο , ο λόγος ήταν ότι μια επιπόλαιη διάγνωση σχετικά με ένα πρόβλημα που χαρακτηρίζεται από μεγάλη περιπλοκότητα δεν μου φαίνεται σωστή από κάθε άποψη. Αναφορικά δε με την παράγραφο , ο λόγος ήταν ότι προοιωνιζόταν ήδη την άμεση λήψη μέτρων κατά των παράκτιων κέντρων επιχειρήσεων , πράγμα που αν απομονωθεί από οποιοδήποτε γενικότερο και εξισορροπημένο πλαίσιο, έρχεται αντιμέτωπο με κάποιες ευαισθησίες στην Πορτογαλία αναφορικά με το ήδη υφιστάμενο σήμερα off-shore σύστημα στη Μαδέρα. Βεβαίως, δεδομένου ότι η συγκεκριμένη παράγραφος είχε ήδη εγκριθεί κατά πλειοψηφία, αναγκάστηκα με κρύα καρδιά να απόσχω και από την τελική ψηφοφορία επί του συνόλου της έκθεσης. Λυπούμαι διότι το κοινό ψήφισμα τελικώς δεν εγκρίθηκε, και συνεπώς επείγει να επανεξετάσουμε το πρόβλημα με μεγαλύτερη περίσκεψη, αλλά και να προσανατολισθούμε όντως περισσότερο προς τη σωστή κατεύθυνση. Στη συνέχεια δεν συμμετείχα στη διαδικασία καμίας από τις προτάσεις ψηφίσματος των διαφόρων Ομάδων, που ψηφίστηκαν χωριστά, εφόσον καμία δεν διέθετε την ισορροπία που η κοινή πρόταση ψηφίσματος προσπαθούσε να επιτύχει. Έκθεση Cunha  Κύριε Πρόεδρε, ως εκπρόσωπος του Κόμματος των Συνταξιούχων εξέφρασα τη θετική μου άποψη και σχετικά με το μέτρο αυτό, που αφορά την αξιολόγηση των προγραμμάτων αλιείας. Θεωρώ σωστή την ύπαρξη κυρώσεων για όποιον δεν εφαρμόζει τις οδηγίες, αλλά πρέπει να πω επίσης ότι, μετά την παρέμβασή μου σε αυτό το Σώμα για την αιτιολόγηση ψήφου που έγινε την Παρασκευή Δεκεμβρίου , τον περασμένο δηλαδή αιώνα, η είδηση έφτασε μέχρι τα ψάρια τα οποία, γραπτώς - λόγω του ότι δεν είναι σε θέση, όπως γνωρίζουμε, να μιλήσουν - μου είπαν: "Μπράβο που πήρες το μέρος μας! Να μας υποστηρίξεις ξανά, εμάς τα νεαρά ψάρια, μιας και είσαι και συ ένα νεαρό ψάρι, να υποστηρίξεις όμως και τα ηλικιωμένα ψάρια που θα ήθελαν να ζήσουν περισσότερο και θεωρούν θετικό τον περιορισμό της αλιείας εκεί όπου παρατηρούνται ελλείψεις" . Μου ζητούν ακόμα - αλλά αυτό θα το κάνω κάποια άλλη στιγμή - να παρουσιάσω τις προτάσεις τους, όσον αφορά το μέγεθος των αλιευτικών διχτύων, ώστε να μπορέσουν να ζήσουν για πολύ καιρό και να γίνουν, και αυτά, συνταξιούχοι.   - Οι ψήφοι μου απηχούν τις θέσεις του CDS - του Λαϊκού Κόμματος στην Πορτογαλία - ως προς το εξής: από τη μια πλευρά, εμφανιζόμαστε έντονοι επικριτές της Κοινής Αλιευτικής Πολιτικής, που τόσες ζημίες προκάλεσε στην αλιευτική δραστηριότητα και στους αλιείς της Πορτογαλίας και αντιμετωπίζουμε με ιδιαίτερη δυσπιστία τις ενέργειες του Επιτρόπου Fischler. Από την άλλη πλευρά, ωστόσο, συμπαρατασσόμαστε με τις θέσεις της έκθεσης Cunha που ζητεί από την Επιτροπή να λάβει μέτρα για αποτελεσματική εποπτεία και έλεγχο - όταν στην πραγματικότητα, εκτός του ότι δεν επιβάλλει πραγματικές κυρώσεις στις χώρες παραβάτες, η Επιτροπή προβαίνει συν τοις άλλοις και σε διακρίσεις εις βάρος των συμμορφούμενων χωρών, όπως η Πορτογαλία. Υπερψήφισα, εξάλλου, το πρώτο και το τελευταίο σημείο της παραγράφου , μολονότι απείχα ως προς τα ενδιάμεσα σημεία που προέβλεπαν μια συγκεκριμένη κύρωση - ίσως επειδή κάτι τέτοιο μου φάνηκε βεβιασμένο, εφόσον δεν διέθετε την κατάλληλη νομική βάση ή, ίσως, επειδή μια τέτοια οικονομική κύρωση θα μπορούσε να κριθεί ως ακατάλληλη σε μια δεύτερη περίπτωση, όταν πρόκειται για απλές διοικητικές παραβάσεις. Όσο για τη συνολική ψηφοφορία απείχα, τόσο επειδή τα τελευταία εκείνα σημεία είχαν γίνει αποδεκτά, όσο και διότι το σημείο δεν υπήρξε αντικείμενο χωριστής ψηφοφορίας. Συμμεριζόμενο τους προβληματισμούς της έκθεσης και του ψηφίσματος, το CDS-PP δεν επιθυμεί να υποστηρίξει, επί του παρόντος, οτιδήποτε θα μπορούσε εσφαλμένα να εκληφθεί ως σύμπλευση με μια Κοινή Αλιευτική Πολιτική, που στην πράξη έχει αποβεί επιζήμια για την Πορτογαλία.  Kύριε Πρόεδρε, σχετικά με ένα θέμα διαδικασίας, θέλω να πω πόσο χαρούμενος είμαι που σας βλέπω να προεδρεύετε έπειτα από την πρόσφατη ασθένειά σας, και να φαίνεστε σε τόσο καλή κατάσταση και υγιής!  Σας ευχαριστώ, η ψηφοφορία έληξε.  ΣΥΖΗΤΗΣΗ ΕΠI ΕΠIΚΑIΡΩΝ ΘΕΜΑΤΩΝ Η ημερήσια διάταξη προβλέπει συζήτηση επί επικαίρων, επειγόντων και σημαντικών θεμάτων.  Τσετσενία Ξεκινάμε με την κοινή συζήτηση επί των ακολούθων προτάσεων ψηφίσματος αναφορικά με την Τσετσενία:  Κύριε Πρόεδρε, κυρίες και κύριοι, δικαιολογημένα το Κοινοβούλιο αυτό ασχολείται για άλλη μια φορά με την κατάσταση στην Τσετσενία. Είχαμε τονίσει επανειλημμένως σε προηγούμενες συνεδριάσεις ότι είναι πολύ σημαντικό για μας να βρει η Ρωσική Ομοσπονδία μια ειρηνική και πολιτική λύση σε αυτό το πρόβλημα. Πράγματι κάναμε έκκληση στη ρωσική κυβέρνηση να μη χειριστεί την περίπτωση αυτή κατά τρόπο που να θίγει όλες τις διεθνείς συμβάσεις τις οποίες έχει υπογράψει. Δυστυχώς δεν μπορούμε ακόμη να μιλήσουμε για ύφεση σε αυτόν τον πόλεμο. Το αντίθετο! Η κατάσταση έγινε πολύ χειρότερη. Η κατάσταση του άμαχου πληθυσμού στην Τσετσενία δεν υποφέρεται πια. Δεν έχουμε καμία δυνατότητα εφαρμογής ανθρωπιστικών μέτρων, παρ' όλο που τονίσαμε επανειλημμένως, και η Ρωσική Ομοσπονδία μάς υποσχέθηκε τουλάχιστον στη Διάσκεψη Κορυφής στην Κωνσταντινούπολη, ότι θα είναι δυνατό να μεταβούν στην Τσετσενία τόσο παρατηρητές του ΟΑΣΕ όσο και ανθρωπιστικές οργανώσεις. Δεν μου μένει παρά να επαναλάβω αυτό που ειπώθηκε σε αυτό το Σώμα και που θέλουμε να υπογραμμίσουμε για άλλη μια φορά σε ένα κοινό ψήφισμα. Θέλουμε να υπάρξει μια πολιτική λύση σε αυτήν τη σύγκρουση. Για να γίνει αυτό, πρέπει να κληθούν σε διαπραγματεύσεις όλες οι πλευρές. Θέλουμε να ανακουφίσουμε τον άμαχο πληθυσμό, καλώντας για άλλη μια φορά τη Ρωσική Ομοσπονδία να επιτρέψει να έχουν πρόσβαση στην Τσετσενία οι ανθρωπιστικές οργανώσεις και να μπορούν να έρθουν στην Τσετσενία και παρατηρητές του ΟΑΣΕ.  NL) Κύριε Πρόεδρε, ο πόλεμος στην Τσετσενία οφείλεται σε μεγάλο βαθμό σε λόγους οι οποίοι αφορούν περισσότερο την εσωτερική πολιτική κατάσταση στη Ρωσία παρά την κατάσταση στην ίδια την Τσετσενία. Φοβούμαι γι' αυτό ότι υπάρχουν ελάχιστες ελπίδες να σταματήσει αυτός ο πόλεμος, πριν κερδίσει τις εκλογές της ης Μαρτίου ο κ. Putin, εκτός και εάν η Ρωσία νικήσει μέχρι τότε. Είναι σημαντικό το τι θα συμβεί μετά το πέρας της σύγκρουσης, κάτι που δύσκολα μπορεί κανείς να προβλέψει τη στιγμή αυτή. Προφανώς τα προβλήματα στην Τσετσενία και στον Βόρειο Καύκασο γενικά, που ανήκει στις φτωχότερες περιφέρειες της Ρωσίας, δεν θα έχουν ξεπεραστεί όταν τελειώσει ο πόλεμος. Όταν επιστρέψουν οι τσετσένοι πρόσφυγες στις εστίες τους θα βρουν λίγα μέσα για να μπορέσουν να ξαναρχίσουν τη ζωή τους. Κατά το παρελθόν, μετά από τον προηγούμενο πόλεμο, οι υποσχέσεις της Ρωσίας για ανοικοδόμηση της περιοχής παρέμειναν κενό γράμμα, ενώ ήταν δύσκολη η παροχή βοήθειας από το εξωτερικό εξαιτίας προβλημάτων τόσο στη Ρωσία, όσο και στην Τσετσενία. Συγχρόνως, δεν θα πρέπει να αγνοούμε και τα θετικά παραδείγματα, για παράδειγμα, την πρόοδο που σημειώθηκε στα τρία ανεξάρτητα κράτη του Καυκάσου, την Αρμενία, το Αζερμπαϊτζάν και τη Γεωργία. Εκεί δεν υπάρχει πλέον απειλή πολέμου, γεγονός που δεν θα πρέπει να αγνοούν τα θεσμικά όργανα της Ευρωπαϊκής Ένωσης. Υπάρχουν λοιπόν και ενθαρρυντικά παραδείγματα.  Κύριε Πρόεδρε, ο πόλεμος μαίνεται στην Τσετσενία ήδη εδώ και τέσσερις μήνες. Το Ευρωπαϊκό Κοινοβούλιο τον καταδίκασε, ζήτησε κατάπαυση του πυρός και έναρξη πολιτικού διαλόγου. Το Κοινοβούλιο συνέβαλε ώστε να παρασχεθεί ανθρωπιστική βοήθεια και να μεταφερθούν οικονομικά κονδύλια της Ευρωπαϊκής Ένωσης προς αυτή την κατεύθυνση. Το τέλος του πολέμου και των οδυνηρών συνεπειών του για τον άμαχο πληθυσμό δεν φαίνεται στον ορίζοντα, πόσο μάλλον λοιπόν μια μόνιμη λύση της σύγκρουσης. Έκανε πράγματι η Ευρωπαϊκή Ένωση ό,τι περνούσε από το χέρι της; Γεγονός είναι ότι το Συμβούλιο και μερικά κράτη μέλη, μεταξύ των οποίων και η Ομοσπονδιακή Δημοκρατία της Γερμανίας, είναι ιδιαίτερα συγκρατημένα σε ό,τι αφορά τις πολιτικές, διπλωματικές και οικονομικές αντιδράσεις τους απέναντι στη διαρκή άρνηση της Ρωσίας να ξεκινήσει πολιτικό διάλογο. Η Ευρωπαϊκή Ένωση και τα κράτη μέλη της πρέπει να καταστήσουν σαφές ότι η καθ' υπερβολήν χρήση στρατιωτικής βίας για τη επίλυση της διαφοράς στην Τσετσενία και η κατάφωρη παραβίαση των ανθρωπίνων δικαιωμάτων δεν είναι αποδεκτές. Το Ευρωπαϊκό Κοινοβούλιο θα έπρεπε να ταχθεί υπέρ της αναστολής της συμφωνίας εταιρικής σχέσης και συνεργασίας με τη Ρωσία, μέχρις ότου η Ρωσία συμφωνήσει στην κατάπαυση του πυρός. Πέραν αυτού, θα έπρεπε να απευθύνουμε έκκληση στα κράτη μέλη να εφαρμόσουν συμπληρωματικά πολιτικά, διπλωματικά και οικονομικά μέτρα κυρώσεων. Το εμπόριο όπλων και η οικονομική υποστήριξη των κομμάτων που διεξάγουν τον πόλεμο πρέπει να σταματήσουν αμέσως. Το κυρίαρχο δικαίωμα της Ρωσίας για την προστασία της εδαφικής της ακεραιότητας και για την καταπολέμηση της τρομοκρατίας είναι αναμφισβήτητο. Το ερώτημα είναι με ποια μέσα το κάνει κανείς αυτό. Το να συνδυάσουμε αφενός το διάλογο και τη συνεργασία με τη Ρωσία και αφετέρου την επιβολή κυρώσεων λόγω του πολέμου είναι σαν να βαδίζουμε σε τεντωμένο σκοινί. Δεν πρέπει να ταπεινώσουμε και να απομονώσουμε τη Ρωσία, όπως πολύ συχνά συνέβη κατά τη δεκαετία που πέρασε. Η αμοιβαία, συμφέρουσα συνεργασία και εταιρική σχέση με τη Ρωσία είναι απαραίτητη για μια ειρηνική ανάπτυξη της Ευρώπης. Όμως, η εξωτερική πολιτική της Ευρωπαϊκής Ένωσης τότε μόνον είναι αξιόπιστη, όταν σε περίπτωση πολέμου και κατάφωρων παραβιάσεων των ανθρωπίνων δικαιωμάτων δεν διστάζει να προβεί σε συνεπείς πολιτικές, διπλωματικές και οικονομικές ενέργειες.  Κύριε Πρόεδρε, χθες οι συνάδελφοί μου ισχυρίστηκαν ότι επί μήνες τώρα η Τσετσενία επανέρχεται συνεχώς ως το υπ' αριθμόν θέμα της ημερήσιας διάταξης. Και τι απέφεραν όλες αυτές οι αξιώσεις μας; Πρέπει - αυτό εξάλλου το είπε ήδη ο κύριος Sakellariou πολύ καθαρά - να επαναλαμβάνουμε διαρκώς τις αξιώσεις μας. Πιστεύω ότι δεν θα έπρεπε να κουραστούμε να τις επαναλαμβάνουμε, γιατί όσο η στρατιωτική βία στη Ρωσία κλιμακώνεται πράγματι δραματικά απέναντι στον άμαχο πληθυσμό της, πρέπει εμείς εδώ να υψώσουμε τη φωνή μας και να πούμε: "Φτάνει! Δεν το δεχόμαστε αυτό! Αυτό θίγει διεθνή ανθρώπινα δικαιώματα! Δεν πρόκειται για εσωτερική υπόθεση της Ρωσίας." Ο κατάλογος των εγκλημάτων πολέμου γίνεται ολοένα και μακρύτερος είτε πρόκειται για τους νέους που συνελήφθησαν μέσα από τα προσφυγικά καραβάνια, είτε πρόκειται για τον κατάλογο των πολλών βιασμών, ο οποίος έφτασε σήμερα στο γραφείο μου και έχει καταρτισθεί από ανεξάρτητους παρατηρητές των ανθρωπίνων δικαιωμάτων. Εξαιτίας των βιασμών αυτών οι γυναίκες της ισλαμικής κοινωνίας έχουν περιέλθει σε πολύ δραματική κατάσταση. Γι' αυτό και θα πρέπει να φροντίσουμε ιδιαίτερα γι' αυτές. Οι πολλές μικρές ατομικές τραγωδίες είναι εκείνες που μας επιβάλλουν να μη σιωπήσουμε. Στο μεταξύ, εξαιτίας των βομβαρδισμών, έχουν μολυνθεί με πετρέλαιο πολλά και σημαντικά αποθέματα πόσιμου νερού. Παρακαλώ τους συναδέλφους να εγκρίνουν και αυτή την τροπολογία. Έφθασε στα χέρια μας αφού είχαμε συζητήσει από κοινού το ψήφισμα. Δεν μπορούμε να παραμένουμε απλοί θεατές! Σε αντίθεση με το Κοσσυφοπέδιο, η κατάσταση είναι τέτοια, ώστε οι πρόσφυγες να βρίσκονται στην Ινγκουσετία χωρίς διεθνή βοήθεια. Αυτή η λιλιπούτεια γειτονική δημοκρατία αντιμετωπίζει προβλήματα που ξεπερνούν εντελώς τις δυνάμεις της. Πρέπει να πω ότι απορώ που από την πλευρά της Επιτροπής δεν έρχεται καμία απάντηση στα αιτήματά μας. Σήμερα, για να είμαι ειλικρινής, περιμένω μια κάπως πιο συγκεκριμένη άποψη για το πώς θα πραγματοποιήσετε τις αποφάσεις του Κοινοβουλίου και τις αποφάσεις του ψηφίσματος του Ελσίνκι. Αυτό που προσφέρατε χθες ήταν πραγματικά όνειδος για το Κοινοβούλιο! Σε αυτό το πλαίσιο περιμένω να ελεγχθεί επίσης αν αυτό που συμβαίνει στη Ρωσία συμβαδίζει πράγματι με την παράγραφο του··..  Κύριε Πρόεδρε, η κυβέρνηση της Ρωσικής Ομοσπονδίας θεωρεί εαυτή ως ένα πλήρες μέλος οργανισμών όπως το Συμβούλιο της Ευρώπης. Η συμμετοχή σε τέτοιους οργανισμούς συνεπάγεται υποχρεώσεις κατά πολύ σημαντικότερες από αυτές που απορρέουν από τις διάφορες διεθνείς συμβάσεις για την προστασία των ανθρωπίνων δικαιωμάτων, σημαντικότερες ακόμη και από το δίκαιο του πολέμου. Οι συμφωνίες που έχουμε συνάψει με τη Ρωσία διαπνέονται επίσης από αυτή τη λογική. Αλλά ο τρόπος με τον οποίο η ρωσική κυβέρνηση προσπαθεί να επιλύσει τα προβλήματά της με την Τσετσενία αντιβαίνει στους κανόνες του διεθνούς δικαίου. Δεχόμαστε ότι η τρομοκρατία ή η επίθεση κατά του Νταγκεστάν κατέστησαν αναγκαία την αντίδραση της Ρωσίας. Η αλήθεια είναι ότι οι αρχές της Τσετσενίας δύσκολα θα μπορούσαν να χαρακτηριστούν ως αντιπρόσωποι ενός κανονικού κράτους δικαίου. Δεν μπόρεσαν για παράδειγμα να αντιμετωπίσουν τις αιματηρές απαγωγές και τη λήψη ομήρων στο έδαφός τους. Η Ρωσία χρησιμοποιεί ωστόσο δυσανάλογες και κατακριτέες μεθόδους, όπως βομβαρδισμούς του αμάχου πληθυσμού και βάρβαρη αντιμετώπιση των αμάχων που εγκαταλείπουν την περιοχή. Οφείλουμε να αντιδράσουμε. Όχι επειδή θεωρούμε εαυτούς τέλειους, διότι και η χώρα μου αποτελεί πρώην αποικιακή δύναμη και γνωρίζω καλά τι σημαίνουν τέτοιοι πόλεμοι και τι τραύματα αυτοί προξενούν, τραύματα που έρχονται στην επιφάνεια μετά από ή και χρόνια. Ενδιαφερόμαστε, ωστόσο, ειλικρινά για το μέλλον της Ρωσίας και της Τσετσενίας, γι' αυτό και απευθύνουμε την έκκληση αυτή. Υποστηρίζουμε θερμά το ψήφισμα που συζητούμε. Το ψήφισμα αυτό επικεντρώνεται ιδιαίτερα στις ανθρωπιστικές πλευρές, στην παροχή ενίσχυσης στον πληθυσμό, ακόμη και με μέσα του προγράμματος TACIS, στον διπλωματικό διάλογο και ενδεχομένως στον διάλογο στα πλαίσια του ΟΑΣΕ σχετικά με τη σταθερότητα στον Καύκασο. Ως Ευρωπαϊκή Ένωση θέλουμε να συνεργαστούμε στους διεθνείς οργανισμούς από τους οποίους η Ρωσία ζητά και προσδοκά υποστήριξη. Θα πρέπει, ωστόσο, να καταβάλουμε κάθε δυνατή προσπάθεια, όσο δύσκολο και εάν είναι αυτό, προκειμένου να συνεχίσουμε το διάλογο με τη Ρωσία.  Κύριε Πρόεδρε, τι άλλαξε μέσα στους τέσσερις μήνες κατά τους οποίους ασχολούμαστε με αυτό το ζήτημα; Πρώτον, υπήρξε το ήπιο πραξικόπημα του κυρίου Putin - πολύ επιδέξια κίνηση την παραμονή της πρωτοχρονιάς κατά την αλλαγή της χιλιετίας - το οποίο τον έθεσε σε μια πολύ ισχυρή θέση, τον κατέστησε όμως και έναν από εκείνους που έχουν επωφεληθεί περισσότερο από τον πόλεμο στον αιώνα μας. Παρ' όλα αυτά πιστεύω ότι θα έπρεπε να εκμεταλλευτεί τη δύναμη που έχει τώρα για να συνάψει κάτι που ο στρατηγός Ντε Γκωλ ονόμαζε paix des braves, ειρήνη των γενναίων. Το θέμα είναι ότι τώρα έχει την ευκαιρία να θέσει τέλος σε αυτόν τον φονικό πόλεμο, και μάλιστα από μια θέση η οποία είναι αρκετά ισχυρή. Αν δεν το κατορθώσει αυτό, τότε τα προεδρικά του όνειρα μπορεί τελικά να πνιγούν στο αίμα. Ένα δεύτερο ουσιώδες σημείο: άλλαξε κάτι ακόμα, και συγκεκριμένα η κατάσταση στη ρωσική κοινή γνώμη. Δόξα τω θεώ, υπάρχει κριτική. Υπάρχει κριτική από τις μητέρες των στρατιωτών, υπάρχει κριτική στα μέσα ενημέρωσης, από τους υπέρμαχους των ανθρωπίνων δικαιωμάτων. Είναι ακόμη μειοψηφίες, αλλά αυτό δείχνει ότι και στο ρωσικό λαό υπάρχει ακόμη τώρα, όπως και πριν, ζωντανή μια συνείδηση και ότι δεν μπορούμε να καταστήσουμε υπεύθυνο το ρωσικό λαό για την ηγεσία του. Το τρίτο σημείο: πιστεύω ότι στην ίδια την Τσετσενία έχουν δείξει μια αξιοθαύμαστη θέληση αντίστασης·γι' αυτό και έχω αρκετές αντιρρήσεις ως προς το σημείο τέσσερα του ψηφίσματός μας, γιατί καταλαβαίνω απολύτως ότι προσπαθεί κανείς να προστατέψει τους ανθρώπους στην Τσετσενία από το να γίνουν θύματα μιας γενοκτονίας. Είμαι της άποψης ότι πρέπει ως Ευρωπαϊκή Ένωση να ασκήσουμε επιτέλους ισχυρές πολιτικές πιέσεις: να ασχοληθούμε με το άρθρο του εταιρικού συμφώνου και να ασκήσουν επιτέλους και η Επιτροπή και το Συμβούλιο συγκεκριμένες πιέσεις, όπως το έκανε το Κοινοβούλιο εξαρχής στο πλαίσιο των περιορισμένων δυνατοτήτων του. Πρέπει να μιλήσουμε ως Ευρωπαϊκή Ένωση με μια φωνή, και όχι να αφήνουμε την ξεκάθαρη γλώσσα μόνο για το Ευρωπαϊκό Κοινοβούλιο. Σε ό,τι αφορά την ανθρωπιστική βοήθεια, είμαι της άποψης ότι κάποιες ΜΚΟ, που θα μπορούσαν εδώ και καιρό να παράσχουν συγκεκριμένη βοήθεια, μας ντροπιάζουν. Γνωρίζω για μία αποστολή παιδικών τροφών που πέτυχε τώρα. Δυστυχώς όμως η Επιτροπή δεν καταφέρνει να ανοίξει τους απαραίτητους διαύλους στη γειτονική περιοχή, και θέλω να μάθω πραγματικά από την Επιτροπή γιατί δεν επιτυγχάνεται αυτό. Εδώ πρέπει επιτέλους να υπάρξει μια συγκεκριμένη ανθρωπιστική βοήθεια ενάντια στη γενοκτονία, γιατί αυτό που συμβαίνει στην Τσετσενία δεν είναι τίποτε άλλο παρά γενοκτονία.  Κύριε Πρόεδρε, αγαπητοί συνάδελφοι, δεν είναι η πρώτη φορά μέσα στους τέσσερις τελευταίους μήνες που συζητάμε σε αυτό το Σώμα, με αφορμή αυτή τη δεύτερη στρατιωτική σύγκρουση, για το πρόβλημα των λαών του Καυκάσου και της Ρωσίας. Το έχουμε ήδη κάνει επανειλημμένως στο παρελθόν. Μέχρι στιγμής όμως δεν είχαμε καμία επιτυχία σε αυτή την τωρινή στρατιωτική σύγκρουση της Ρωσίας και του τσετσενικού λαού. Εξακολουθεί να μην επικρατεί ειρήνη σε αυτή την περιοχή, και παρόλο που το Ευρωπαϊκό Κοινοβούλιο εκφράστηκε πολιτικά πάντοτε ξεκάθαρα, υπήρξαμε μέχρι στιγμής αναποτελεσματικοί. Πιστεύω ότι μετά τις εκλογές στη Δούμα και την παραίτηση του προέδρου Jelzin άνοιξαν για μας και στη Ρωσία κάποιες καινούργιες πολιτικές δυνατότητες. Πιστεύω ότι το Ευρωπαϊκό Κοινοβούλιο πρέπει να προσπαθήσει, εκτός των άλλων, παράλληλα με τις σκέψεις για το ποιες κυρώσεις έχουν νόημα, να διεξαγάγει έναν πολιτικό διάλογο με τους Ρώσους πολιτικούς. Η Δούμα έχει διαφορετική σύνθεση από οποτεδήποτε στο παρελθόν, και αυτό δίνει και σε μας μια ευκαιρία να βρούμε πολιτικούς συμμάχους ώστε να τερματίσουμε αυτή τη στρατιωτική σύγκρουση στην Τσετσενία με πολιτικό τρόπο και να αφήσουμε να επικρατήσει επιτέλους η ειρήνη στην περιοχή. Γνωρίζουμε όλοι ότι ακόμα και μετά τον τερματισμό της στρατιωτικής σύγκρουσης θα βρισκόμαστε ακόμα πολύ μακριά από τη λύση του προβλήματος των λαών του Καυκάσου. Γι' αυτό και χρειαζόμαστε πολιτικό διάλογο. Χρειαζόμαστε την πολιτική συνεργασία, γιατί η σύγκρουση αυτή βεβαίως δεν δημιουργήθηκε μόλις σήμερα. Έχει τις ρίζες της στην ιστορία των λαών του Καυκάσου μέσα στη Ρωσία και του αγώνα τους κατά της Ρωσίας και κατά της εκδίωξης και της κατοχής από τη Ρωσία. Πιστεύω ότι θα ήταν απολύτως στο πνεύμα του Ευρωπαϊκού Κοινοβουλίου να βρούμε συμμάχους για πολιτικό διάλογο και μετά τον τερματισμό της στρατιωτικής σύγκρουσης.  Κύριε Πρόεδρε, είμαστε ασφαλώς εξοργισμένοι από τη βαρβαρότητα της ρωσικής επέμβασης στην Τσετσενία και αγανακτούμε όταν βλέπουμε με ποιον τρόπο ο Boris Jelzin και η παρέα του κατάφεραν να εκμεταλλευτούν αυτές τις σφαγές για να ξεχαστεί η αθλιότητα στην οποία βύθισε τον ρωσικό λαό η πολιτική τους. Οι δολοφονίες στην Τσετσενία φέρνουν τώρα ψήφους στη Μόσχα. Η αγανάκτησή μας όμως δεν μπορεί να περιοριστεί σε αυτό. Πώς μπορεί να κατανοήσει κανείς την ένοχη παθητικότητα των δυτικών δυνάμεων, οι οποίες διατείνονται ότι πρωτοστατούν στην ανθρωπιστική και στρατιωτική αρωγή και ωστόσο δεν δίστασαν να βομβαρδίσουν το Ιράκ και την πρώην Γιουγκοσλαβία; Σήμερα, οι δυνάμεις αυτές κάνουν τα στραβά μάτια μπροστά στις κλίκες των αλκοολικών μαφιόζων που κυβερνούν τη Ρωσία. Ας θυμηθούμε τους ενθουσιώδεις λόγους των αμερικανών και ευρωπαίων ηγετών με τους οποίους επαινούσαν τα χαρίσματα του Boris Jelzin. Σε αλληλεγγύη με τη ρωσική κυβέρνηση ευνόησαν την εγκαθίδρυση των νόμων της αγοράς εις βάρος της προάσπισης των δικαιωμάτων των λαών. Ας πάψουμε αυτήν την επονείδιστη υποκρισία και ας απαιτήσουμε την άμεση αποχώρηση των ρωσικών στρατευμάτων, καθώς και το δικαίωμα της αυτοδιάθεσης, δηλαδή, την ανεξαρτησία του λαού της Τσετσενίας.  Κύριε Πρόεδρε, κύριε Επίτροπε, αγαπητοί συνάδελφοι, θα ήθελα να αποτίσω εδώ φόρο τιμής στον Dimitri Neverovsky, μέλος του Διεθνικού Ριζοσπαστικού Κόμματος, μέλος του δικού μου κόμματος, ο οποίος καταδικάστηκε σε διετή φυλάκιση ως αντιρρησίας συνείδησης, επειδή αντιτάχθηκε στον πόλεμο στην Τσετσενία. Επίσης θα ήθελα να αποτίσω φόρο τιμής και στους αγωνιστές του διεθνικού κόμματος, οι οποίοι ήταν οι μόνοι που διαδήλωσαν στη Μόσχα κατά του πολέμου στην Τσετσενία. Δυστυχώς, για τους λόγους που υπενθύμισε η κυρία Schroedter, νομίζω ότι δεν θα μπορέσουμε να αποτίσουμε φόρο τιμής και στον Επίτροπό μας, τον Επίτροπο Poul Nielson, ο οποίος σε διάστημα τεσσάρων μηνών δεν βρήκε ούτε μια στιγμή για να μεταβεί στην Τσετσενία, στο θέατρο των συγκρούσεων, για να φροντίσει ώστε η Ευρωπαϊκή Ένωση, τουλάχιστον στο ανθρωπιστικό επίπεδο - δεν αναφέρομαι εδώ στο πολιτικό επίπεδο - τουλάχιστον όμως στο ανθρωπιστικό επίπεδο, να ανταποκριθεί ικανοποιητικά στη διαδραματιζόμενη τραγωδία. Θεωρώ ότι αυτό είναι εξαιρετικά σοβαρό. Ελπίζω ότι τις προσεχείς ημέρες θα μπορέσουμε να δούμε επιτέλους τον κ. Nielson στην Τσετσενία, να μεταβεί δηλαδή επιτέλους στην περιοχή, και πιο συγκεκριμένα στην Ινγκουσετία, και να ασχοληθεί επιτέλους με αυτούς τους πρόσφυγες.  Κύριε Πρόεδρε, σας μεταφέρω τις φωνές δύο γυναικών από την Τσετσενία, δύο προσφύγων. Πρώτη παράθεση: "Ο γιος μου είναι χρονών. Όταν επιστρέψουμε φοβάμαι ότι θα τον συλλάβουν οι Ρώσοι και θα εξαφανιστεί" . Δεύτερη παράθεση: "Οι Ρώσοι δεν είναι απελευθερωτές αλλά κατακτητές. Παλαιότερα τρομοκράτες ήταν οι Ισλαμιστές. Σήμερα, τρομοκράτες είναι οι ρώσοι στρατιώτες" . Δεν διαφαίνεται κανένα τέλος στην αιματοχυσία στον Βόρειο Καύκασο. Χωρίς ίχνος ντροπής ο ρώσος Πρωθυπουργός και υπηρεσιακός Πρόεδρος, κ. Vladimir Putin, διατείνεται στην επίσημη αντιπροσωπεία του Συμβουλίου της Ευρώπης, ότι δεν θα πρέπει να στηρίζει την κριτική της στον πόλεμο του Κρεμλίνου σε προπαγανδιστικό υλικό. Πράγματι, η Μόσχα φρόντισε τα τελευταία χρόνια για την προπαγανδιστική σκηνοθεσία αυτού του ου τσετσενικού πολέμου, πριν καν αυτός κηρυχθεί επίσημα. Ας μην πιστέψουμε τη ρωσική προπαγάνδα. Οι ιστορίες που μας έρχονται από τα απέραντα στρατόπεδα των τσετσένων προσφύγων μιλούν από μόνες τους. Ευτυχώς δεν υποκύπτουν όλοι οι ρώσοι πολιτικοί στις προσπάθειες εκφοβισμού του κ. Putin και των παρακoιμωμένων του. Ο μεταρρυθμιστής υποψήφιος για την Προεδρία κ. Grigorij Javlinskij, για παράδειγμα, δηλώνει ανοικτά ότι αποτελεί έγκλημα η χρησιμοποίηση του πολέμου για προεκλογικούς λόγους. Ο κ. Javlinskij ζητά διάλογο με την ηγεσία και τον πληθυσμό της Τσετσενίας. Οι σώφρονες φωνές στη Ρωσία αξίζουν την υποστήριξή μας. Ας μην λησμονούμε ότι η μόνη άλλη εναλλακτική λύση που διαφαίνεται θα ήταν ένας ανταρτοπόλεμος χωρίς προοπτικές. Το πολιτικά ισορροπημένο ψήφισμα του Ευρωπαϊκού Κοινοβουλίου, το οποίο συζητούμε, αποσκοπεί στην αποτροπή αυτού του αποκρουστικού και επικίνδυνου σεναρίου. Το αποτέλεσμα αυτού του ψηφίσματος θα μπορέσουμε να το δούμε συγκεκριμένα όταν ο υπουργός Εξωτερικών του κ. Putin, κ. Ivanov, επισκεφθεί, την ερχόμενη εβδομάδα, το Συμβούλιο της Ευρώπης στο Στρασβούργο.  Αξιότιμε κύριε Πρόεδρε, αξιότιμοι συνάδελφοι, έχουμε ασκήσει πιέσεις στη Ρωσία για την εξεύρεση πολιτικής λύσης στο θέμα της Τσετσενίας. Ωστόσο οι απειλές μας για κυρώσεις δεν έφεραν αποτελέσματα. Προκειμένου να μπορέσουμε να ασκήσουμε επιρροή για την πολιτική επίλυση του ζητήματος της Τσετσενίας σκέπτομαι τη διεξαγωγή πολιτικού διαλόγου με την ηγεσία της Ρωσίας, ούτως ώστε να συμβάλουμε με πολιτικά μέσα και από κοινού με τη νέα ηγεσία στην εξεύρεση πολιτικής λύσης. Το % της Δούμας αποτελείται από νέα μέλη και η Ρωσία έχει νέο υπηρεσιακό Πρόεδρο. Μάλιστα ο υπηρεσιακός Πρόεδρος έχει εκφράσει την επιθυμία του για πολιτικό διάλογο. Ήδη έχει συναντηθεί με αντιπροσωπεία του Ευρωπαϊκού Συμβουλίου, με την οποία είχε τρίωρη συνομιλία. Προτείνω λοιπόν να μεταβεί στη Μόσχα αντιπροσωπεία του Κοινοβουλίου, ακριβώς για τη διεξαγωγή πολιτικών συζητήσεων με τη νέα ηγεσία. Δεύτερον, προτείνω ο αρμόδιος Επίτροπος για τις εξωτερικές σχέσεις, κ. Christopher Patten, να ξεκινήσει επίσης πολιτικές συζητήσεις για την κατάσταση στην Τσετσενία. Με πολιτικά μέσα μπορούμε να επηρεάσουμε τον πολιτικό πόλεμο, αφού για τέτοιον πόλεμο πρόκειται τώρα.  Κύριε Πρόεδρε, η Επιτροπή παραμένει βαθιά προσηλωμένη σε μία μακροπρόθεσμη εταιρική σχέση με τη Ρωσία, η οποία βασίζεται στη συμφωνία εταιρικής σχέσης και συνεργασίας, καθώς και στην κοινή στρατηγική, ενόψει της ενίσχυσης της ασφάλειας και της σταθερότητας στην Ευρώπη. Όλα αυτά εντάσσονται σε ένα ευρύτερο πλαίσιο. Συνεπώς, σύμφωνα με τη σαφή θέση που έλαβε το Κοινοβούλιο, η Επιτροπή εκτιμά ότι θα ήταν λάθος να διακόψουμε κάθε δίαυλο επικοινωνίας. Κυρίως, πρέπει να είμαστε σε θέση να συζητούμε με τους Ρώσους για τη ριζική διαφωνία μας και για τις έντονες ανησυχίες μας αναφορικά με την κατάσταση στην Τσετσενία. Το Ευρωπαϊκό Συμβούλιο που συνεδρίασε στο Ελσίνκι απηύθυνε ένα σαφέστατο μήνυμα για την κρισιμότητα της κατάστασης στην οποία έχει περιέλθει ο άμαχος πληθυσμός και για την ανάγκη να σεβαστεί η Ρωσία τους κανόνες του ανθρωπιστικού δικαίου, κυρίως στο πλαίσιο του τελεσιγράφου προς τους κατοίκους του Γκρόζνι, για την υπερβολική χρήση βίας και την αδιάκριτη χρησιμοποίηση των στρατιωτικών δυνάμεων εναντίον του άμαχου πληθυσμού, καθώς επίσης για την παρεμπόδιση της ασφαλούς και ταχείας μεταφοράς της ανθρωπιστικής βοήθειας από τις ανθρωπιστικές οργανώσεις, και για την έλλειψη πραγματικού πολιτικού διαλόγου με τις νόμιμες τσετσενικές αρχές. Από την Σύνοδο Κορυφής του Ελσίνκι ως σήμερα η κατάσταση δεν έχει βελτιωθεί. Παρόλο που το τελεσίγραφο προς τον πληθυσμό του Γκρόζνι δεν έγινε πράξη, εξακολουθούμε να ανησυχούμε εξαιρετικά για τη δύσκολη κατάσταση στην οποία βρίσκεται ο άμαχος πληθυσμός και ιδιαιτέρως για τα άτομα που παγιδεύτηκαν στο Γκρόζνι. Οι συνθήκες διεξαγωγής των ανθρωπιστικών επιχειρήσεων παραμένουν δύσκολες. Σε ό,τι αφορά τη στρατιωτική σύγκρουση, δεν διαφαίνεται καμία διέξοδος καθώς οι ρωσικές δυνάμεις συναντούν αρκετά σθεναρή αντίσταση. Ο υπηρεσιακός Προέδρος, κ. Putin, κάνει λόγο για μια παρατεταμένη επιχείρηση στο εξής. Οι φόβοι να δούμε τη γειτονική Γεωργία ηττημένη από την αστάθεια μεγαλώνουν. Η Προεδρία και η Επιτροπή εργάζονται ενεργά προκειμένου να εφαρμόσουν τα συμπεράσματα του Ευρωπαϊκού Συμβουλίου του Ελσίνκι, να επανεξετάσουν, δηλαδή, την εφαρμογή της κοινής στρατηγικής, να αναστείλουν ορισμένες διατάξεις της συμφωνίας συνεργασίας και να εφαρμόσουν αυστηρά τις εμπορικές διατάξεις, να εξετάσουν το ενδεχόμενο μεταφοράς πόρων από το πρόγραμμα TACIS υπέρ της ανθρωπιστικής βοήθειας και να περιορίσουν το TACIS σε ένα πρόγραμμα βάσης περιορισμένης εμβέλειας. Τα θέματα αυτά θα συζητηθούν την προσεχή Δευτέρα από τους υπουργούς Εξωτερικών κατά την συνεδρίαση του Συμβουλίου Γενικών Υποθέσεων. Καθίσταται σαφές ότι δεν μπορούμε σήμερα να προδιαγράψουμε τα αποτελέσματα. Αναλαμβάνω, ωστόσο, να ενημερώσω τον συνάδελφό μου, κ. Chris Patten, σχετικά με τα θέματα που τέθηκαν στη διάρκεια της παρούσας συζήτησης, ώστε να μπορέσει να τα διαβιβάσει στο Συμβούλιο. Τέλος, θα ήθελα να υπογραμμίσω ότι η δήλωση του Ελσίνκι έχει ήδη γίνει πράξη με συγκεκριμένα μέτρα, λαμβάνοντας ιδιαιτέρως υπόψη τις απόψεις του Κοινοβουλίου, δηλαδή την αναβολή υπογραφής της επιστημονικής και τεχνολογικής συμφωνίας και την αυστηρή εφαρμογή των εμπορικών διατάξεων, αρχίζοντας από μια δράση στον τομέα του χάλυβα κατά του φόρου εξαγωγής, όσον αφορά τα υπολείμματα μη σιδηρούχων μετάλλων. Επιπλέον, η Επιτροπή αποφάσισε να μην ζητήσει από τις δημοσιονομικές αρχές τη μεταφορά των πιστώσεων που δεν χρησιμοποιήθηκαν τον περασμένο χρόνο, στο πλαίσιο του προγράμματος της επισιτιστικής βοήθειας προς τη Ρωσία.  Κύριε Πρόεδρε, μήπως ο Επίτροπoς κ. Nielson υπέβαλε την παραίτησή του; Δεν τον έχουμε ακούσει να μιλάει επί του θέματος. Ο κ. Patten σε ό,τι εμπίπτει στην αρμοδιότητά του, εντάξει, όμως ο κ. Nielson, ως Επίτροπος αρμόδιος για τα ζητήματα ανθρωπιστικού χαρακτήρα, είναι εντελώς απών.  Δεν θα συζητήσουμε το ζήτημα, αλλά γνωρίζω ότι υπάρχουν ελαφρυντικά για το γεγονός ότι ο κ. Nielson δεν μπορεί να παρευρεθεί εδώ αυτήν την εβδομάδα. Η Πρόεδρος το ανακοίνωσε από την έδρα τη Δευτέρα. Είπε ότι ο κ. Nielson της απέστειλε προσωπική επιστολή, στην οποία της εξηγούσε για ποιους λόγους δεν θα μπορούσε να παραστεί στην Ολομέλεια αυτήν την εβδομάδα.  Κύριε Πρόεδρε, επειδή συνηθίζεται να μπορεί κανείς να θέσει ένα σύντομο ερώτημα στον Επίτροπο, ήθελα απλώς να ρωτήσω συγκεκριμένα, επειδή το ερώτημα αυτό δεν απαντήθηκε: παρέχεται ανθρωπιστική βοήθεια, ναι ή όχι; Μέχρι στιγμής, εννοώ, δηλαδή όχι στο μέλλον, αλλά τώρα συγκεκριμένα.  Θα επιτρέψω στον Επίτροπο να απαντήσει εάν το επιθυμεί, αλλά δεν είναι φυσιολογικό να κάνει κάποιος συμπληρωματικές ερωτήσεις κατά τη διάρκεια της συζήτησης επί επικαίρων και επειγόντων θεμάτων. Πρόκειται για συζητήσεις πολύ περιορισμένου χρόνου. Όμως εάν ο Επίτροπος επιθυμεί να λάβει το λόγο, είναι ευπρόσδεκτος να το πράξει.  Κύριε Πρόεδρε, ο κ. Nielson έχει ήδη υπογραμμίσει τις δυσκολίες στη μεταφορά της ανθρωπιστικής βοήθειας. Το πρόβλημα τίθεται κυρίως από αυτήν τη σκοπιά.  Η κοινή συζήτηση έληξε. Η ψηφοφορία θα διεξαχθεί στις  Ακτή του Ελεφαντοστού Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος για την Ακτή του Ελεφαντοστού:  Οι κακές κυβερνήσεις θα πρέπει να απομακρύνονται μέσω της κάλπης και όχι με την κάνη των όπλων. Αυτό ισχύει και για την Ακτή του Ελεφαντοστού. Η δικαιολογημένη έντονη δυσαρέσκεια του πληθυσμού για το διεφθαρμένο καθεστώς Bιdiι δεν δικαιολογεί το πραξικόπημα. Το ζητούμενο τώρα είναι να τηρήσουν τις υποσχέσεις τους οι νέοι ηγέτες της χώρας και να αποκαταστήσουν το ταχύτερο δυνατό τη δημοκρατία θεσπίζοντας σύνταγμα και διενεργώντας αδιάβλητες εκλογές υπό διεθνή εποπτεία το αργότερο μέχρι τον Ιούνιο. Απαραίτητη είναι επίσης η αντιμετώπιση της διαφθοράς. Εάν το νέο καθεστώς δεν τηρήσει τις υποσχέσεις του, θα πρέπει να διακοπεί η συμφωνία συνεργασίας με την Ευρώπη. Η κυβέρνηση εθνικής ενότητας διαθέτει ελάχιστο χρόνο για να αποκαταστήσει τη διεθνή εμπιστοσύνη σε αυτή. Όσο γρηγορότερα απομακρυνθεί μέσω της κάλπης τόσο καλύτερα.  Το συμβιβαστικό ψήφισμα σχετικά με την κατάσταση στην Ακτή του Ελεφαντοστού απαιτεί την αποκατάσταση της δημοκρατικής νομιμότητας. Όμως περί τίνος πρόκειται; Από το αίσχος της γαλλικής αποικιακής κυριαρχίας στη δικτατορία του Houphouλt-Boigny και από το εξίσου αυταρχικό όσο και διεφθαρμένο καθεστώς του Konan Bιdiι έως το στρατιωτικό καθεστώς του Guei, ο λαός της Ακτής του Ελεφαντοστού δεν γνώρισε ποτέ ούτε αληθινά ελεύθερες εκλογές ούτε τα δημοκρατικά δικαιώματα και ελευθερίες. Πίσω από τις υποκριτικές προτάσεις περί δημοκρατίας, το ψήφισμα ενδιαφέρεται κυρίως για την αποκατάσταση της κρατικής εξουσίας και την ασφάλεια των αγαθών. Η δική μας αλληλεγγύη προορίζεται γι' αυτήν την συντριπτική πλειοψηφία του πληθυσμού της Ακτής του Ελεφαντοστού, τους εργαζόμενους, τους ανέργους, τους αγρότες που δεν έχουν κανένα περιουσιακό στοιχείο, οι οποίοι ήδη πολύ απλά δυσκολεύονται να επιβιώσουν. Αυτοί ήταν πάντοτε αναγκασμένοι να υφίστανται εκτός από τη δικτατορία και τη φτώχεια και την κατασταλτική κρατική μηχανή. Θέλω επίσης να υπενθυμίσω την ευθύνη του γαλλικού κράτους, με την εμπλοκή όλων των κυβερνήσεών του, το οποίο όχι μόνο στήριξε το μονοκομματικό καθεστώς της Ακτής του Ελεφαντοστού, αλλά και το παρουσίασε ως παράδειγμα σταθερότητας ακόμη και δημοκρατίας για ολόκληρη την Αφρική. Και όλα αυτά προκειμένου να διατηρήσει τα συμφέροντα των μεγάλων γαλλικών βιομηχανικών ομίλων, οι οποίοι πλουτίζουν εκεί πέρα απομυζώντας τη χώρα. Επομένως, ας κοιτάξουμε πρώτα τους εαυτούς μας πριν κατακρίνουμε τους άλλους, γιατί εάν το πραγματικά στρατιωτικό καθεστώς του Guei και η ψευδής δημοκρατία του Bιdiι είναι καταδικαστέες, ακόμη περισσότερο καταδικαστέες είναι οι μεγάλες δυνάμεις και η στήριξη που παρέχουν στους δικτάτορες των φτωχών χωρών.  /ALE). Κύριε Πρόεδρε, κύριε Επίτροπε, πριν από μερικούς μήνες άκουσα τον κ. Johan Van Hecke να ασκεί εντονότατη και δικαιολογημένη κριτική εδώ στο Κοινοβούλιο κατά της τότε κυβέρνησης της Ακτής του Ελεφαντοστού, η οποία ανατράπηκε από το πραξικόπημα. Συμφωνώ με τους συναδέλφους που δεν θεωρούν το πραξικόπημα ως την ενδεδειγμένη μέθοδο. Σε μία χώρα, ωστόσο, όπως αυτή δεν υπάρχουν και πολλές άλλες δυνατότητες αντίδρασης. Το καθεστώς αυτό ήταν φαύλο. Ελπίζουμε να ξεκινήσει τώρα μία διαδικασία εκδημοκρατισμού, διότι η δημοκρατία δεν ισχύει αποκλειστικά και μόνο την ημέρα των εκλογών. Η δημοκρατία αποτελεί μία διαδικασία και γι' αυτό μπορούμε να κάνουμε χρήση των σχετικών άρθρων της Σύμβασης της Λομέ για να προσπαθήσουμε, εφόσον πραγματικά δεσμευτούν οι ευρωπαϊκές χώρες προς την κατεύθυνση αυτή, να καταλήξουμε σε ένα θετικό αποτέλεσμα μέσω διαπραγματεύσεων. Θα μπορούσαμε ίσως να αποφασίσουμε τον άμεσο αποκλεισμό της χώρας αυτής από κάθε ενίσχυση στα πλαίσια της Σύμβασης της Λομέ. Πιστεύω, ωστόσο, ότι η διαδικασία που επιλέξαμε δημιουργεί κάποιες ελπίδες, με την προϋπόθεση βέβαια ότι έχουμε πλήρη συνείδηση του τι θέλουμε να επιτύχουμε και ότι είμαστε διατεθειμένοι να βοηθήσουμε πραγματικά την Ακτή του Ελεφαντοστού.  Κύριε Πρόεδρε, αγαπητοί συνάδελφοι, στις Δεκεμβρίου ένα στρατιωτικό πραξικόπημα κατέλυε βιαίως τη δημοκρατία στην Ακτή του Ελεφαντοστού. Οι ομιλητές που προηγήθηκαν είπαν τα πάντα ή σχεδόν τα πάντα, όσον αφορά τις αδυναμίες του προηγούμενου καθεστώτος. Διατυπώθηκαν κατηγορίες για διαφθορά. Ήταν βέβαια προφανείς κάποιοι κίνδυνοι για νοθεία στις προεδρικές εκλογές που θα έπρεπε να διεξαχθούν προσεχώς. Όσο για τα υπόλοιπα δράττομαι της ευκαιρίας για να επιστήσω την προσοχή του Σώματος στην περίπτωση μιας άλλης χώρας για την οποία δεν μιλάμε πολύ, της Σενεγάλης, όπου πρόκειται να διεξαχθούν προεδρικές εκλογές με τους ίδιους κινδύνους για νοθεία, όπως στην περίπτωση της Ακτής του Ελεφαντοστού. Ας είμαστε όμως σαφείς. Στην Ακτή του Ελεφαντοστού, όπως και αλλού, οι κίνδυνοι αυτοί δεν θα πρέπει να αποτελέσουν δικαιολογία για ό,τι έχει συμβεί εκεί πέρα. Πράγματι, ένα στρατιωτικό πραξικόπημα δεν αποτελεί και δεν θα αποτελέσει ποτέ θετικό βήμα για τη δημοκρατία. Το Κοινοβούλιό μας, κυρίες και κύριοι, πρέπει να καταδικάσει αυτό το στρατιωτικό πραξικόπημα, όμως δεν μπορεί βεβαίως να μείνει εκεί. Σχηματίστηκε μια μεταβατική κυβέρνηση και το Ευρωπαϊκό Κοινοβούλιο θα πρέπει να ασκήσει πιέσεις για την οργάνωση εκλογών, οι οποίες να διεξαχθούν ελεύθερα και με διαφάνεια τον Ιούνιο του , όπως ζητήθηκε από την Οικονομική Κοινότητα της Δυτικής Αφρικής, με την παρουσία παρατηρητών της διεθνούς κοινότητας και με βάση αξιόπιστους εκλογικούς καταλόγους. Παράλληλα, ζητώ την απελευθέρωση των πολιτικών ηγετών που συνελήφθησαν με αφορμή αυτό το πραξικόπημα. Η ελευθερία έκφρασης και ο σεβασμός των δικαιωμάτων του ανθρώπου θα πρέπει να διασφαλιστούν εκ νέου. Το Κοινοβούλιό μας πρέπει υπό αυτές τις συνθήκες να παρακολουθήσει εκ του σύνεγγυς τη δράση της Επιτροπής, ζητώντας την έναρξη διαβουλεύσεων ενόψει μιας ενδεχόμενης διακοπής της συνεργασίας μεταξύ της Ευρωπαϊκής Ένωσης και της Ακτής του Ελεφαντοστού. Κυρίες και κύριοι, κύριε Πρόεδρε, αγαπητοί συνάδελφοι, η αποκατάσταση της δημοκρατίας στην Ακτή του Ελεφαντοστού θα πρέπει να αποτελέσει από σήμερα μόνιμο μέλημα του Κοινοβουλίου μας, καθώς και όλων των ατόμων που εύχονται το δίκαιο να υπερισχύσει της ισχύος.  Κύριε Πρόεδρε, κύριε Επίτροπε, η δημοκρατία παραμένει εξαιρετικά ευάλωτη στην Αφρική. Αυτό αποδείχθηκε για μία ακόμη φορά στην Ακτή του Ελεφαντοστού, μία χώρα μάλιστα που για μεγάλο διάστημα είχε θεωρηθεί ως πρότυπο σχετικής πολιτικής και οικονομικής σταθερότητας. Βέβαια, το καθεστώς του Bιdiι οδηγούσε τη χώρα από το κακό στο χειρότερο τον τελευταίο καιρό. Το Διεθνές Νομισματικό Ταμείο, η Παγκόσμια Τράπεζα και η Ευρωπαϊκή Ένωση διέκοψαν πέρυσι τη βοήθειά τους προς την Ακτή του Ελεφαντοστού εξαιτίας της αδιαφάνειας και των καταχρήσεων των δημόσιων πόρων. Αλλά και η πολιτική κατάσταση διαγραφόταν ζοφερή. Ο Πρόεδρος είχε αρχίσει να ακολουθεί μία αυταρχική και καταπιεστική πολιτική, κυρίως όταν εξουδετέρωσε το σημαντικότερο πολιτικό του αντίπαλο Watara με εντελώς αμφιλεγόμενο τρόπο. Δικαιολογεί και νομιμοποιεί όμως άραγε η κατάσταση αυτή ένα πραξικόπημα; Ιδού το μέγα ερώτημα. Μου δίνεται η εντύπωση ότι η Ευρωπαϊκή Ένωση υιοθετεί απέναντι στην Ακτή του Ελεφαντοστού μία πολύ ηπιότερη στάση από ό,τι για άλλες αντίστοιχες περιπτώσεις. Το λέω αυτό γιατί δεν μπορεί κανείς να καταδικάζει το πραξικόπημα στο Burundi επιβάλλοντας εμπάργκο στη χώρα αυτή και συγχρόνως να αγνοεί το πραξικόπημα στην Ακτή του Ελεφαντοστού. Εφόσον δεν καταδικάσουμε με απόλυτη σαφήνεια το πραξικόπημα αυτό παρέχουμε άλλοθι στους στρατιωτικούς ηγέτες της Αφρικής για να καταλαμβάνουν την εξουσία δια των όπλων. Γι' αυτό, η Ευρωπαϊκή Ένωση θα πρέπει να ασκήσει έντονες πιέσεις με στόχο την αποκατάσταση του κράτους δικαίου και της δημοκρατίας μέσω ελεύθερων και αδιάβλητων εκλογών ως απαραίτητο όρο, προκειμένου να αποκατασταθεί η συνεργασία μας με την Ακτή του Ελεφαντοστού. Ας μην χρησιμοποιούμε δύο μέτρα και δύο σταθμά. Δεν πιστεύω προσωπικά, κύριε Πρόεδρε, ότι υπάρχουν καλά και κακά πραξικοπήματα. Οι λύσεις που δίνονται δια των όπλων, όπου και εάν αυτό γίνεται στον πλανήτη, αποτελούν εξ ορισμού κοντόφθαλμες λύσεις.  Κύριε Πρόεδρε, η Επιτροπή, η Προεδρία και τα κράτη μέλη εξέφρασαν τη βαθιά τους ανησυχία για τη διάλυση των δημοσίων και νομίμων θεσμών, η οποία επακολούθησε το στρατιωτικό πραξικόπημα. Η Ευρωπαϊκή Ένωση παρακολουθούσε ήδη με ιδιαίτερη προσοχή την εξέλιξη της κατάστασης στην Ακτή του Ελεφαντοστού, βλέποντας τη σύλληψη και φυλάκιση των ηγετών της αντιπολίτευσης, το ένταλμα σύλληψης εναντίον του κ. Ouattara, την αύξηση της έντασης μεταξύ των εθνοτήτων και την επιδείνωση της οικονομικής κατάστασης. Σήμερα, πρωταρχικός στόχος μας είναι να ενθαρρύνουμε την ταχεία επαναφορά του κράτους δικαίου και της κανονικής λειτουργίας των δημοκρατικών θεσμών. Γι' αυτό τον σκοπό, η Επιτροπή αποφάσισε να δρομολογήσει τη διαδικασία διαβούλευσης που προβλέπεται στο άρθρο α της Σύμβασης της Λομέ. Αυτή η διαδικασία είναι όμοια με αυτή που εφαρμόστηκε την περασμένη χρονιά στην περίπτωση της Δημοκρατίας του Νίγηρα και της Γουινέας-Μπισάου. Το Συμβούλιο ενέκρινε αυτή την πρόταση. Η Επιτροπή και το Συμβούλιο απηύθυναν την πρόσκληση προς την Ακτή του Ελεφαντοστού. Οι αρχές της Ακτής του Ελεφαντοστού έχουν προθεσμία δεκαπέντε ημερών για να ανταποκριθούν σε αυτήν την πρόσκληση. Στη συνέχεια, οι εν λόγω διαβουλεύσεις πρέπει να ολοκληρωθούν σε διάστημα ενός μηνός. Το Ευρωπαϊκό Κοινοβούλιο θα ενημερώνεται για την εξέλιξη αυτών των διαβουλεύσεων. Οι στόχοι των εν λόγω διαβουλεύσεων θα είναι οι ακόλουθοι: να υπάρξει λεπτομερής αξιολόγηση της κατάστασης στην Ακτή του Ελεφαντοστού, να υπογραμμιστεί η σημασία που προσδίδει η Ευρωπαϊκή Ένωση στον σεβασμό των θεμελιωδών αρχών του άρθρου της Σύμβασης της Λομέ, δηλαδή στον σεβασμό του κράτους δικαίου, της δημοκρατίας και των δικαιωμάτων του ανθρώπου, να καταστεί λεπτομερώς γνωστό τι προτίθεται να κάνει η Ακτή του Ελεφαντοστού ώστε να διασφαλίσει τον σεβασμό αυτών των θεμελιωδών αρχών και να επιτευχθεί μια συμφωνία, σχετικά με τα μέτρα που θα ληφθούν για την αποκατάσταση των παραβιάσεων αυτών των βασικών αρχών. Η Επιτροπή και το Συμβούλιο αναλαμβάνουν να προετοιμάσουν αυτές τις διαβουλεύσεις, μπορώ όμως να σας δηλώσω από τώρα ότι σκοπός μας είναι, αφενός, να λάβουμε μια σοβαρή δέσμευση εκ μέρους των αρχών της Ακτής του Ελεφαντοστού ότι θα επανέλθει η συνταγματική τάξη και, αφετέρου, να ανακοινωθεί ένα χρονοδιάγραμμα γι' αυτή τη μετάβαση. Εάν, παρόλα αυτά τα αποτελέσματα των διαβουλεύσεων δεν είναι ικανοποιητικά, η Ευρωπαϊκή Ένωση έχει τη δυνατότητα να λάβει τη δεδομένη στιγμή τα κατάλληλα μέτρα ακόμη και, εάν αυτό είναι απαραίτητο, να διακόψει πλήρως ή μερικώς τη συνεργασία της με την εν λόγω χώρα. Μέχρι τώρα δεν έχει γίνει πρόταση για διακοπή της συνεργασίας, καθώς θέλουμε να αποφύγουμε την τιμωρία του λαού. Με αυτό το δεδομένο, προς το παρόν καμιά νέα απόφαση χρηματοδότησης δεν πρόκειται να εγκριθεί, εξαιρουμένων των σχεδίων ανθρωπιστικής βοήθειας υπέρ των πληθυσμών που έχουν τη μεγαλύτερη ανάγκη. Εν κατακλείδι, μπορώ να σας διαβεβαιώσω ότι η Επιτροπή προσδίδει τεράστια σημασία στις διαβουλεύσεις με την Ακτή του Ελεφαντοστού, οι οποίες θα ξεκινήσουν τις προσεχείς ημέρες. Θα εξακολουθήσει να παρακολουθεί προσεκτικά την εξέλιξη της κατάστασης στην εν λόγω χώρα, καθώς και τον σεβασμό των ανθρωπίνων δικαιωμάτων για τα οποία θα ενημερώνει το Ευρωπαϊκό Κοινοβούλιο.  Η συζήτηση έληξε. Η ψηφοφορία θα διεξαχθεί στις  Δικαιώματα τoυ Αvθρώπoυ Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος: Αίγυπτος Κίνα - των βουλευτών Schori και Colom i Naval, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με την Κίνα Ιράκ- του βουλευτού Collins, εξ ονόματος της Ομάδας Ένωση για την Ευρώπη των Εθνών, για τους κουβεϊτιανούς κρατούμενους στο Ιράκ Τσαντ του βουλευτού Lannoye και άλλων, εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας, για τις παραβιάσεις των δικαιωμάτων του ανθρώπου που σχετίζονται με το σχέδιο άντλησης πετρελαίου και κατασκευής πετρελαιαγωγού μεταξύ του Τσαντ και του Καμερούν Αίγυπτος  Κύριε Πρόεδρε, με το σημερινό ψήφισμα καταθέτω την ανησυχία της Σοσιαλιστικής Ομάδας για την έκταση της βίας και των αιματηρών συγκρούσεων ανάμεσα σε ομάδες διαφορετικών θρησκευτικών δογμάτων. Στην Αίγυπτο, στην Ινδονησία, στη Νιγηρία, το Λίβανο, στην Τσετσενία, στο Κόσοβο, τα θρησκευτικά μίση και πάθη θέτουν σε κίνδυνο την ίδια την ειρήνη, τη σταθερότητα, την ανάπτυξη. Η είσοδος της νέας χιλιετίας συνοδεύτηκε όχι μόνο από γιορτές και πανηγύρεις, αλλά, δυστυχώς, και από θυσίες αίματος -τις σοβαρότερες των τελευταίων ετών- στο βωμό του τυφλού μίσους που γεννά ο θρησκευτικός φανατισμός. Ασφαλώς, αναγνωρίζουμε τις προσπάθειες της αιγυπτιακής κυβέρνησης για την αντιμετώπιση των εξτρεμιστών και την αποζημίωση των θυμάτων των βιοπραγιών. Ωστόσο, οι προσπάθεις αυτές χρειάζεται να ενταθούν, να υπάρξει σε βάθος έρευνα, τιμωρία των ενόχων και προπαντός μέτρα για την ενίσχυση της δημοκρατίας, του σεβασμού των ανθρωπίνων δικαιωμάτων και της ανοχής απέναντι στα διαφορετικά θρησκευτικά δόγματα. Ασφαλώς, ένα μέτρο σεβασμού των ανθρωπίνων δικαιωμάτων θα αποτελούσε η κατάργηση της μεσαιωνικού τύπου τιμωρίας που εξακολουθεί να ισχύει στην Αίγυπτο, που είναι η θανατική ποινή. Με το ξεκίνημα της νέας χρονιάς, γνωρίζουμε ότι η αιγυπτιακή αστυνομία με δυσκολία κατόρθωσε να καταστείλει συγκρούσεις στα νότια της χώρας μεταξύ χριστιανών και μουσουλμάνων, που κόστισαν την ζωή σε ανθρώπους, ενώ δεκάδες σπίτια και καταστήματα πυρπολήθηκαν. Οι βιαιότητες αυτές στην Αίγυπτο, βέβαια, ήρθαν να προστεθούν σε παλαιότερα επεισόδια και αιματηρές επιθέσεις των φονταμενταλιστών μουσουλμάνων εναντίον χριστιανών το και το , που κόστισαν σοβαρά στον τουρισμό της Αιγύπτου, με δυσμενείς επιπτώσεις στην οικονομική και κοινωνική ανάπτυξη της χώρας. Τέλος, με αυτό το ψήφισμα θα ήθελα να καλέσω το Συμβούλιο και την Επιτροπή να προγραμματίσουν, στο πλαίσιο του προγράμματος MEDA, ενέργειες ευαισθητοποίησης υπέρ του σεβασμού των ανθρωπίνων δικαιωμάτων και της θρησκευτικής ανοχής.  Κύριε Πρόεδρε, θέλω πρωτίστως να υπογραμμίσω ότι για την Ομάδα μας, αυτό το ψήφισμα κατεπείγοντος συνιστά κυρίως ένα ισχυρό μέσο πίεσης που προορίζεται για την αντιμετώπιση ενός επίκαιρου προβλήματος, όπου η απουσία ελέγχου σε πολιτικό επίπεδο είναι δυνατόν να επιτείνει τον υφιστάμενο κίνδυνο. Ωστόσο, στην προκειμένη περίπτωση, πιστεύουμε ότι το προτεινόμενο κείμενο δεν ανταποκρίνεται στην ανάγκη εφαρμογής της πρότασης κατεπείγοντος, αφού άλλωστε όταν εξετάσαμε τον φάκελο της υπόθεσης, όλοι παρατηρήσαμε ότι τα γεγονότα που αναφέρονται σε αυτόν δεν έχουν την πολιτική εμβέλεια που καταγγέλλεται στις πρώτες αιτιολογικές σκέψεις του προτεινόμενου ψηφίσματος. Πρόκειται μάλλον για συγκρούσεις σε ένα τμήμα της Αιγύπτου που εμπίπτουν στο κοινό δίκαιο, παρά για ενέργειες οι οποίες είναι αποτέλεσμα θρησκευτικού ανταγωνισμού. Πρέπει επιπλέον να επισημάνουμε ότι η απλή μεταγραφή κάποιων παραγράφων που υπάρχουν στην επιστολή που απηύθυνε ο πρόεδρος του αιγυπτιακού Κοινοβουλίου στην Πρόεδρο του Ευρωπαϊκού Κοινοβουλίου συνιστά έλλειψη λεπτότητας. Το να υιοθετεί κανείς για λογαριασμό του επιχειρήματα που προέβαλαν κάποιοι άλλοι για να αμυνθούν δεν συνιστάται, κατά τη γνώμη μου, ούτε σε διανοητικό επίπεδο. Επιπλέον, γνωρίζοντας τον επιθετικό τρόπο με τον οποίο ορισμένοι ισλαμικοί κύκλοι ερμηνεύουν τις πρωτοβουλίες μας, φοβόμαστε ότι ουσιαστικά τους εφοδιάζουμε με ένα όπλο για να αποδείξουν ότι το Ευρωπαϊκό Κοινοβούλιο μεγαλοποιεί μια κατάσταση η οποία δεν δικαιολογεί τέτοιο ζήλο και ανάλογη πολιτική αποφασιστικότητα. Ως εκ τούτου, η Ομάδα των Φιλελευθέρων δεν θα υπερψηφίσει αυτή την πρόταση ψηφίσματος. Θα απέχουμε, επιφυλασσόμενοι να καταθέσουμε μια πρόταση ψηφίσματος, η οποία θα πρέπει να οδηγήσει το Ευρωπαϊκό Κοινοβούλιο να δει στην πραγματική τους διάσταση και όχι κοντόφθαλμα τα όσα συμβαίνουν στην Αίγυπτο και σε όλη τη Βόρεια Αφρική, αναφορικά με την προάσπιση των δικαιωμάτων των μειονοτήτων και των δημοκρατικών δικαιωμάτων.  Κύριε Πρόεδρε, αγαπητοί συνάδελφοι, έχετε ενώπιόν σας μια κοινή πρόταση ψηφίσματος σχετικά με τις βιαιότητες που διαπράχθηκαν πρόσφατα στην Ανω Αίγυπτο, κατά τις οποίες σκοτώθηκαν περισσότεροι από Αιγύπτιοι πολίτες. Αγαπητοί συνάδελφοι, θα γνωρίζετε ίσως, ότι είμαι επίσης εισηγητής σχετικά με τη συμφωνία σύνδεσης μεταξύ της Ευρωπαϊκής Ένωσης και της Αιγύπτου. Οι διαπραγματεύσεις επί των τεχνικών θεμάτων ολοκληρώθηκαν τον περασμένο Ιούνιο και θα πρέπει πολύ σύντομα να έχουμε στα χέρια μας το τελικό κείμενο. Ελπίζω πως η συμφωνία αυτή θα σημάνει την απαρχή ολοένα και στενότερων σχέσεων μεταξύ της Αιγύπτου, η οποία αποτελεί βασικό παράγοντα της Μέσης Ανατολής και της Μεσογείου, και της Ένωσης. Σήμερα, η πολιτική κατάσταση βρίσκεται σε ευνοϊκή φάση για τη Μέση Ανατολή και θα ήθελα να υπογραμμίσω αυτά τα στοιχεία για να θέσω εκ νέου το αίτημά μας σε ένα ευρύτερο πλαίσιο. Με το ψήφισμα αυτό, το Κοινοβούλιό μας επιθυμεί να εκφράσει την συμπάθειά του για τα όσα διαδραματίστηκαν, αλλά και να υπενθυμίσει ότι στο πλαίσιο των διαπραγματεύσεων με τους εταίρους μας από την Μεσόγειο για τα θέματα των δικαιωμάτων του ανθρώπου θα είναι πολύ προσεκτικό, όπως άλλωστε είμαστε και με όλους τους άλλους εταίρους μας. Έχουμε θέσει την προάσπιση των δικαιωμάτων του ανθρώπου και της δημοκρατίας στο επίκεντρο της δράσης μας, και είναι απαραίτητο, κατά τη γνώμη μου, να δείξουμε ότι θα παραμείνουμε ακλόνητοι σε αυτά τα ζητήματα, ενθαρρύνοντας όσους βαδίζουν προς αυτή την κατεύθυνση. Δεν διέφυγε της προσοχής κανενός συναδέλφου το γεγονός ότι οι αιγυπτιακές αρχές αντέδρασαν αμέσως, ως όφειλαν, προκειμένου να διεξαγάγουν επιτόπια έρευνα και κυρίως να οργανώσουν τη χορήγηση βοήθειας στα θύματα αυτών των βιαιοπραγιών. Την πιο κρίσιμη στιγμή παρενέβη ο ίδιος ο Πρόεδρος Mubarak. Επομένως, νομίζω ότι καθίσταται απολύτως σαφές πως αυτό το ψήφισμα πρέπει να εκληφθεί ως ένα θετικό και ενθαρρυντικό σημάδι εκ μέρους μας, γι' αυτό και ζητώ από όλους τους συναδέλφους να εγκρίνουν αυτό το κείμενο που αποτελεί καρπό ενός συμβιβασμού. Σε αυτό το πνεύμα, θα ήθελα να ευχαριστήσω τους συναδέλφους που συνυπέγραψαν αυτή την πρόταση, για την καλή θέληση που έδειξαν προκειμένου να καταλήξουμε σε ένα κοινό κείμενο. Εν κατακλείδι, θα ήθελα, κύριε Πρόεδρε, να πω ότι είναι αλήθεια πως αυτό το κείμενο έχει εξελιχθεί και μάλιστα, με τη συνδρομή των αιγυπτιακών αρχών, γεγονός ιδιαίτερα ευοίωνο.  Κύριε Πρόεδρε, αγαπητοί συνάδελφοι, εδώ και μια δεκαετία, η Αίγυπτος πλήττεται από ένα κύμα βίας. Εντούτοις, είμαστε σε θέση να διαπιστώσουμε μόνο μια μακρά σιωπή τόσο εκ μέρους της διεθνούς κοινότητας όσο και εκ μέρους του δικού μας ευρωπαϊκού θεσμικού οργάνου. Είναι αλήθεια ότι η Αίγυπτος αφενός παίζει θεμελιώδη ρόλο στην ειρηνευτική διαδικασία στη Μέση Ανατολή και αφετέρου λόγω της γεωπολιτικής θέσης της κανείς δεν τολμάει να μιλήσει για τα δυσάρεστα πράγματα. Τέλος, δεν μπορούμε παρά να εκφράσουμε την ικανοποίησή μας για το γεγονός ότι διεξάγεται μια συζήτηση γι' αυτή τη χώρα, μια χώρα που βρίσκεται στην καρδιά της ευρωμεσογειακής συνεργασίας. Από την άλλη, είναι λυπηρό ότι η συζήτηση διεξάγεται εξαιτίας της τόσο δυσάρεστης επικαιρότητας. Βεβαίως, στηρίζουμε τις προσπάθειες της αιγυπτιακής κυβέρνησης στον αγώνα της ενάντια στην άνοδο του θρησκευτικού φονταμενταλισμού, ωστόσο, ο αγώνας αυτός ενάντια στις ακρότητες δεν είναι δυνατόν να δικαιολογεί την παραβίαση των δικαιωμάτων του αιγυπτιακού λαού, ιδιαιτέρως των πολιτικών δικαιωμάτων του. Δεν μπορεί να καλύπτει την καταπάτηση της ελευθερίας της έκφρασης και των θεμελιωδών δικαιωμάτων που αποτελούν δικαιώματα του ανθρώπου. Τέλος, ζητούμε από το Συμβούλιο να προβλέψει στο πλαίσιο του προγράμματος MEDA, συγκεκριμένες δράσεις υπέρ της κοινωνικοοικονομικής ανάπτυξης, της ανάπτυξης της δημοκρατίας και της προώθησης της ανοχής μεταξύ όλων των εθνοτικών και πολιτισμικών μειονοτήτων οι οποίες συνιστούν τον πλούτο της αιγυπτιακής κοινωνίας. Κίνα  EN) Κύριε Πρόεδρε, είναι πολύ απλά σωστό και αρμόζον το Ευρωπαϊκό Κοινοβούλιο να δηλώσει επίσημα τις ανησυχίες του σχετικά με την κατάσταση των δικαιωμάτων του ανθρώπου στην Κίνα. Είναι πάρα πολλές οι περιπτώσεις θρησκευτικής αδιαλλαξίας, διακρίσεων εις βάρος εθνοτικών μειονοτήτων και συνεχούς χρήσης της θανατικής ποινής ώστε δεν μπορούμε να αδιαφορήσουμε. Ανησυχούμε επίσης σχετικά με τις πολιτικές ελευθερίες στο Χονγκ Κονγκ και μελλοντικά και στο Μακάο. Είναι σωστό να ασκήσουμε πίεση στην Κίνα προκειμένου να βελτιώσει τις επιδόσεις της. Στο πλαίσιο της Ευρωπαϊκής Ένωσης έχει σημασία να συνεχίσουμε να ασκούμε πίεση. Ωστόσο, με απασχολούν δύο σημεία. Πρώτον, πρέπει να προσέξουμε να μην διακυβεύσουμε άσκοπα την ένταξη της Κίνας στον ΠΟΕ διότι μεσοπρόθεσμα η ένταξη στον ΠΟΕ μπορεί να συμβάλει περισσότερο από οτιδήποτε άλλο στον μετασχηματισμό της οικονομίας της Κίνας, καθώς και της κατάστασης των δικαιωμάτων του ανθρώπου στη χώρα. Το άνοιγμα της Κίνας και η ένταξή της στην παγκόσμια οικονομία πρέπει να έχει θετικές συνέπειες στον τομέα των δικαιωμάτων του ανθρώπου. Πολλοί στους κυβερνητικούς κύκλους της Κίνας το γνωρίζουν και το επιδοκιμάζουν. Πρέπει να είμαστε προσεκτικοί να μην τα καταστρέψουμε όλα, προσπαθώντας να πετύχουμε το καλύτερο να καταλήξουμε με το μέρος των χειρότερων. Δεύτερον, πρέπει να συνεχίσουμε να ασκούμε κριτική στην Κίνα. Θα συνεχίσω να το πράττω όπου είναι απαραίτητο, αλλά ελπίζω ότι δεν θα δούμε να δίδεται υπέρ του δέοντος έμφαση στην κατάσταση στην Κίνα εις βάρος άλλων καθεστώτων στον κόσμο, των οποίων οι επιδόσεις είναι εξίσου άσχημες, εάν όχι χειρότερες. Αυτό και μόνο δίνει στην Κίνα την πρόφαση να αγνοεί τα αιτήματά μας.  EN) Κύριε Πρόεδρε, το πιο ανησυχητικό με την κατάσταση στην Κίνα είναι ότι, παρόλο τον διάλογο που είχαμε με την Κίνα, η κατάσταση των δικαιωμάτων του ανθρώπου επιδεινώνεται από πολλές απόψεις. Παρατηρείται συνεχής λήψη μέτρων εναντίον διαφωνούντων, υπερμάχων των εργατικών δικαιωμάτων, θρησκευτικών ομάδων και τους τελευταίους μήνες είδαμε την κράτηση χωρίς διεξαγωγή δίκης πολλών ηγετικών στελεχών του κινήματος Falun Gong. Στην Κίνα υπάρχουν ουσιαστικά προβλήματα με τα βασανιστήρια και τα στρατόπεδα αναγκαστικής εργασίας. Ωστόσο, το πιο σοβαρό ίσως είναι ότι περισσότερα από διαφορετικά αδικήματα τιμωρούνται με θανατική ποινή, πολλά από τα οποία είναι αδικήματα χωρίς χρήση βίας. Η μεγαλύτερη πηγή ανησυχίας είναι ίσως οι δικαστικές εκτελέσεις. Το , η Διεθνής Αμνηστία κατέγραψε καταδίκες εις θάνατον και επιβεβαιωμένες εκτελέσεις. Το πρόβλημα είναι πολύ σοβαρό. Πρέπει να συνεχίσουμε τον διάλογο με την Κίνα: πρέπει να προσπαθήσουμε μέσω του διαλόγου και του εμπορίου να καταστήσουμε δεκτική την κινεζική κοινωνία στις δυτικές ιδέες και να προσπαθήσουμε να τους πείσουμε για τις εσφαλμένες μεθόδους τους.  Αξιότιμε κύριε Πρόεδρε, στην πραγματικότητα η κατάσταση των ανθρωπίνων δικαιωμάτων στην Κίνα έχει σαφώς επιδεινωθεί. Το Χονγκ Κονγκ αποτελεί διαφορετικό κεφάλαιο, με τα δικά του τρωτά σημεία. Η φυγή του Karmapa Lama έφερε στη δημοσιότητα την ένταση του θρησκευτικού διωγμού στην Κίνα. Υπό τις παρούσες συνθήκες λέω ναι στην προσχώρηση της Κίνας στον ΠΟΕ, όμως παράλληλα λέω ότι πρέπει να απαιτήσουμε από εκείνη να επικυρώσει τη Σύμβαση των Ηνωμένων Εθνών για τα Ατομικά και Πολιτικά Δικαιώματα. Η προφορική δέσμευση για τα δικαιώματα του ανθρώπου είναι σημαντική και αποτελεί το πρώτο βήμα. Ακόμη θα πρέπει να χρησιμοποιηθούν και άλλα μέσα προκειμένου να καταστεί ευρύτερα γνωστή η ανησυχία της ΕΕ, και ιδιαίτερα να υποστηριχθεί το κρίσιμο ψήφισμα το οποίο θα προτείνουν οι Ηνωμένες Πολιτείες στην προσεχή συνεδρίαση της Επιτροπής Ανθρωπίνων Δικαιωμάτων των Ηνωμένων Εθνών.  EN) Κύριε Πρόεδρε, με την παρουσία αυτή την εβδομάδα στο Στρασβούργο του Martin Lee, του διαπρεπούς δημοκρατικού αρχηγού του Χονγκ Κονγκ, και με την άφιξη στις Βρυξέλλες τη Δευτέρα της υψηλού επιπέδου διαπραγματευτικής ομάδας της Κίνας για τον ΠΟΕ, το θέμα των δικαιωμάτων του ανθρώπου στην Κίνα είναι και πάλι εξαιρετικά επίκαιρο. Φέρνοντας το εν λόγω θέμα στο προσκήνιο, δεν επιδιώκουμε αντιπαράθεση με την Κίνα, μια χώρα για την οποία τρέφουμε τεράστιο σεβασμό και μεγάλο θαυμασμό. Είναι κρίμα που η τεράστια οικονομική πρόοδος που πραγματοποίησε η Κίνα την τελευταία δεκαετία περίπου δεν συνοδεύτηκε από παρόμοια πρόοδο στους τομείς της πολιτικής και θρησκευτικής ελευθερίας και του κράτους δικαίου. Φυσικά πρέπει να διεξαχθεί διάλογος για τα εν λόγω θέματα, αλλά ο διάλογος αυτός πρέπει να έχει θετική κατάληξη ως προς τις αληθινές και ουσιαστικές μεταρρυθμίσεις. Είναι απαράδεκτο να λέγεται ότι οι δυτικοί κανόνες δεν είναι εφαρμόσιμοι στην Κίνα. Τα δικαιώματα του ανθρώπου είναι παγκόσμια και από αυτήν την άποψη οι ασιατικές αξίες δεν διαφέρουν από τις δικές μας. Στο Χονγκ Κονγκ παρατηρείται υπονόμευση των ελευθεριών και των εγγυήσεων που κατακτήθηκαν με σκληρό αγώνα. Ωστόσο, ίσως δεν αποτελεί έκπληξη το γεγονός ότι οι διαδηλώσεις για το Θιβέτ απαγορεύονται εκεί, τη στιγμή που μετά βίας επιτρέπονται στο Λονδίνο όταν πραγματοποιεί επίσκεψη ο κινέζος Πρόεδρος. Στην ηπειρωτική Κίνα πρέπει να συγχαρούμε την πρόσφατη ηγεσία για την απαλλαγή από τον κομμουνισμό, στη θέση του όμως είδαμε να αναπτύσσεται μια διεφθαρμένη μορφή καπιταλισμού χωρίς δημοκρατία. Η κινεζική κυβέρνηση πρέπει να σταματήσει τις παρενοχλήσεις και τη φυλάκιση χριστιανών, όπως του Li Dexian στην επαρχία Guandong, καθώς και την καταστολή των βουδιστών στο Θιβέτ ή αλλού. Καλώ τις κινεζικές αρχές να φανούν θαρραλέες και να επιτρέπουν στους δημοκράτες, όπως ο Martin Lee, να ταξιδεύουν ελεύθερα στην ηπειρωτική Κίνα. Θέλουμε να δούμε μια Κίνα η οποία θα αποτελεί πλήρες μέλος της διεθνούς κοινότητας, με πραγματική δημοκρατία και κράτος δικαίου. Πότε η Κίνα θα ορίσει ένα χρονοδιάγραμμα εκδημοκρατισμού; Κύριε Επίτροπε Busquin, μολονότι κατανοώ ότι ο χειρισμός των θεμάτων που άπτονται των δικαιωμάτων του ανθρώπου και των εμπορικών διαπραγματεύσεων συνήθως πραγματοποιείται χωριστά στην Ευρωπαϊκή Ένωση, θα ήθελα να ζητήσω από την Επιτροπή να εγγυηθεί ότι οι ανησυχίες του παρόντος Σώματος θα τεθούν υπόψη των κινεζικών διαπραγματευτών για τον ΠΟΕ την επόμενη εβδομάδα και με το ανάλογο σθένος.  EN) Κύριε Πρόεδρε, η Ευρωπαϊκή Ένωση καυχιέται για τις επιδόσεις της στην υπεράσπιση των ανθρωπίνων δικαιωμάτων. Δυστυχώς, τα μεμονωμένα κράτη μέλη αρνούνται να ασκήσουν κριτική στην Κίνα για τις επιδόσεις της στα ανθρώπινα δικαιώματα, φοβούμενοι ότι κάτι τέτοιο θα πλήξει τις εμπορικές τους σχέσεις. Αυτό το πολιτικό παιχνίδι εξασθενίζει την ηθική εξουσία της ΕΕ να μιλά για την παραβίαση των ανθρωπίνων δικαιωμάτων σε άλλα μέρη του κόσμου. Είμαι ο εισηγητής του Κοινοβουλίου για το Χονγκ Κονγκ και ενδιαφέρομαι για τα διάφορα περιστατικά που συνέβησαν σε αυτό το μέρος του κόσμου, στο οποίο για μια ακόμη φορά, παρατηρούνται παραβιάσεις των ανθρωπίνων δικαιωμάτων. Η απομάκρυνση του Cheung Man-Yee από τη θέση του διευθυντή ραδιοφωνικών και τηλεοπτικών μεταδόσεων στο Χονγκ Κονγκ αποτέλεσε άμεση επίθεση στην ελευθερία του Τύπου και η απόφαση της κυβέρνησης SAR του Χονγκ Κονγκ να ζητήσει νέα ερμηνεία μιας πρόσφατης αντιλαϊκής απόφασης του ανώτατου δικαστηρίου, καταφέρει καίριο πλήγμα στο κράτος δικαίου όταν η απόφαση του ανώτατου εφετείου θα έπρεπε να είχε γίνει δεκτή. Η μεταχείριση που επιφυλάσσεται στα μέλη του Falun Gong και η άρνηση να επιτραπεί στους νομοθέτες του LEGCO να ταξιδέψουν στην ηπειρωτική Κίνα αποτελούν ενδεικτικά στοιχεία των προβλημάτων που εξακολουθούν να υπάρχουν σε αυτό το μέρος του κόσμου και αποτελούν θέματα τα οποία θα εξετάσω στην έκθεσή μου. Έχει ζωτική σημασία, η Ευρωπαϊκή Ένωση, τόσο ως θεσμός όσο και μέσω των κρατών μελών της, να ασκήσει κριτική εκεί που χρειάζεται για τις παραβιάσεις των ανθρωπίνων δικαιωμάτων από την Κίνα.  Κύριε Πρόεδρε, η κατάσταση των ανθρωπίνων δικαιωμάτων στην Κίνα επιδεινώθηκε σημαντικά το έτος που πέρασε. Αναφέρομαι στην αύξηση του αριθμού των εκτελέσεων, στην απαγόρευση του κινήματος Falun Gong και στην καταπίεση στο Θιβέτ, όπως απέδειξε η πρόσφατη φυγή από το Θιβέτ στην Ινδία του ου Karmapa Lama. Η Ομάδα των Φιλελευθέρων πιστεύει ότι ο κόμπος έχει φτάσει στο χτένι. Είναι καλό να συζητάει η ΕΕ με την Κίνα για τα ανθρώπινα δικαιώματα, εάν ωστόσο ο διάλογος αυτός δεν φέρνει αποτελέσματα, οφείλουμε να αναλάβουμε δράση. Καθώς οι Ηνωμένες Πολιτείες θα υποστηρίξουν κατά την επόμενη διάσκεψη των Ηνωμένων Εθνών στη Γενεύη ένα ψήφισμα για την Κίνα, θέλω να καλέσω και εγώ το Συμβούλιο να υποστηρίξει ομόφωνα ένα τέτοιο ψήφισμα. Η πείρα του παρελθόντος μας δείχνει πόσο ζημιογόνες υπήρξαν οι προσπάθειες ορισμένων κρατών μελών να υποστηρίξουν αποκλειστικά τα στενά εθνικά τους συμφέροντα. Οι Κάτω Χώρες ιδιαίτερα, αντιμετώπισαν τέτοια προβλήματα κατά την άσκηση της Προεδρίας τους στην Ευρωπαϊκή Ένωση, όταν υποστήριξαν ένα ψήφισμα των Ηνωμένων Εθνών το οποίο, ωστόσο, δεν υποστηρίχθηκε ομόφωνα από τα άλλα κράτη μέλη, με συνέπεια να υποστεί η χώρα μου οικονομικές κυρώσεις από την Κίνα. Το ψήφισμα αυτό αποτελεί μία σημαντική δοκιμασία για τον κ. ΚΕΠΠΑ, τον κ. Solana. Αυτός έχει αναλάβει το καθήκον του συντονισμού της πολιτικής των κρατών μελών, για να εξασφαλιστεί ότι το Συμβούλιο θα τηρήσει ενιαία στάση υπέρ των ανθρωπίνων δικαιωμάτων απανταχού της γης.  Κύριε Πρόεδρε, η κατάσταση σε ό,τι αφορά τα ανθρώπινα δικαιώματα στην Κίνα εξακολουθεί να είναι πολύ σοβαρή. Δεν γίνονται σεβαστά τα πλέον θεμελιώδη δημοκρατικά και ανθρώπινα δικαιώματα. Οι προσπάθειες να διαμορφωθεί μία πολιτική αντιπολίτευση αντιμετωπίζονται με φυλακίσεις, τρομακτικές ποινές και εκτοπισμούς. Στη χώρα υπάρχουν σήμερα χιλιάδες πολιτικοί κρατούμενοι. Οι προσπάθειες για αυτόνομη, συνδικαλιστική οργάνωση και για συνδικαλιστικούς αγώνες για τα δικαιώματα των εργαζομένων που δεν ελέγχονται από το κομμουνιστικό κόμμα δεν γίνονται ανεκτές. Είναι θλιβερό να βλέπει κανείς ένα κράτος, που ισχυρίζεται ότι ενεργεί προς το συμφέρον της εργατικής τάξης, να καταπιέζει αυτήν ακριβώς την εργατική τάξη, όταν αυτή αγωνίζεται για τα νόμιμα δικαιώματά της. Η επιβολή και εκτέλεση των θανατικών ποινών έχει λάβει τρομακτική έκταση. Η θρησκευτική ελευθερία δεν γίνεται σεβαστή. Οι διώξεις των οπαδών του κινήματος Falun Gong είναι απίστευτες και αδικαιολόγητες. Πολλές μειονότητες, π.χ. οι θιβετιανοί, καταπιέζονται και στερούνται όχι μόνο δημοκρατικών, αλλά και πολιτιστικών δικαιωμάτων. Υπάρχουν πολλές καταγεγραμμένες περιπτώσεις κακοποίησης και άσκησης βίας από πλευράς του προσωπικού των φυλακών και της αστυνομίας. Συνεπώς, υπάρχουν πολύ σοβαροί λόγοι σε ό,τι αφορά το επικριτικό ψήφισμα για το οποίο θα ψηφίσουμε σε λίγο. Φυσικά, θα το υπερψηφίσω. Αυτό δεν σημαίνει, όμως, ότι θεωρώ ότι όλα τα σκέλη του κειμένου είναι άψογα. Π.χ. θεωρώ ότι το περιεχόμενο της παραγράφου θα μπορούσε, εν μέρει, να διατυπωθεί με διαφορετικό τρόπο. Επίσης, θα επιθυμούσα να περιείχε το ψήφισμα μία αναφορά στην ανυπαρξία συνδικαλιστικών δικαιωμάτων στην Κίνα. Είδαμε πώς αντέδρασε η κινεζική κυβέρνηση στις απεργίες, τις διαδηλώσεις και τις προσπάθειες για συνδικαλιστική οργάνωση που είδαμε να εμφανίζονται τελευταίως. Θα ήθελα, δε, να κρούσω τον κώδωνα του κινδύνου για το ενδεχόμενο να έχουμε μία εξέλιξη η οποία συνεπάγεται το χαμήλωμα των τόνων της κριτικής αναφορικά με τις ελλείψεις στον τομέα των ανθρωπίνων δικαιωμάτων για την επίτευξη οικονομικού και εμπορικοπολιτικού οφέλους.  Κύριε Πρόεδρε, τη Δευτέρα το απόγευμα, κατά την έναρξη της συνεδρίασης, ζήτησα από το Κοινοβούλιο και τον Πρόεδρο να απευθύνουν ένα μήνυμα προς τον Κυβερνήτη του Τέξας, ώστε να αποτραπεί η θανατική εκτέλεση που επρόκειτο να συμβεί εκείνες τις μέρες. Κατά προτεραιότητα λοιπόν, και με πολύ ισχυρότερα επιχειρήματα, αυτό το Κοινοβούλιο οφείλει να ασχοληθεί σήμερα με την κατάσταση στην Κίνα, όπου οι παραβιάσεις των ανθρωπίνων δικαιωμάτων λαμβάνουν ανησυχητικές διαστάσεις. Σε όλα αυτά αναφέρθηκαν ήδη και άλλοι συνάδελφοι και εγώ συντάσσομαι ασφαλώς μαζί τους. Η πραγματική διαπίστωση είναι ότι, στην Κίνα η κατάσταση των ανθρωπίνων δικαιωμάτων επιδεινώνεται: την ίδια στιγμή που βρισκόμαστε ενώπιον μιας επίπονης έναρξης νέων οικονομικών διαδικασιών, παρατηρούμε μια δραματική οπισθοδρόμηση στον τομέα των ανθρωπίνων δικαιωμάτων. Ένα από τα στοιχεία που έχει στη διάθεσή της η Διεθνής Αμνηστία κάνει λόγο για περίπου περιπτώσεις εκτέλεσης της θανατικής ποινής. Ένα άλλο στοιχείο, προερχόμενο από διαφορετική πηγή, αναφέρει αντίθετα για το περασμένο έτος εκτελέσεις θανατικής ποινής. Όποιο και αν είναι το αληθινό στοιχείο, είναι σαφές ότι είμαστε μάρτυρες μιας δραματικής αποκάλυψης. Το πρόβλημα είναι λοιπόν τι μπορεί να κάνει η Ένωση και το Κοινοβούλιο για τη βελτίωση αυτής της κατάστασης. Το πρώτο πράγμα που πρέπει να κάνουμε είναι, κατά τη γνώμη μου, να επικεντρώσουμε τις προσπάθειες μας στην επόμενη συνεδρίαση της Επιτροπής του ΟΗΕ, στις Μαρτίου στη Γενεύη, η οποία θα ξεκινήσει με αυτό το θέμα στην ημερήσια διάταξη. Αναρωτιέμαι τώρα, και ερωτώ και το Σώμα, αν θα ήταν δυνατό να ζητήσουμε να παρευρεθεί και η Ένωση, ή ακόμα και το Κοινοβούλιο, σε αυτήν τη συνεδρίαση. Κυρίως όμως - όπως ήδη ελέχθη - είναι σημαντικό όχι μόνο να κάνει η Ένωση τη φωνή της να ακουστεί, αλλά να καταφέρει να παρουσιάσει ως προς το θέμα αυτό μια ομόφωνη, ισχυρή και αποφασιστική θέση των μεμονωμένων κρατών μελών. Είναι σωστή η παρατήρηση που έγινε: οι μεγάλες αποφάσεις που λαμβάνει η Ένωση αποδυναμώνονται, εάν στη συνέχεια το κάθε μεμονωμένο κράτος μέλος, λόγω οικονομικών ή εμπορικών συμφερόντων, πράττει το αντίθετο. Στο σημείο αυτό είναι και ένα άλλο ζήτημα που πρέπει να εξεταστεί: το αίτημα ένταξης της Κίνας στον Παγκόσμιο Οργανισμό Εμπορίου, γεγονός που αντιλαμβάνομαι ότι περιλαμβάνει ιδιαίτερα θετικές πτυχές και έμμεσα μπορεί να παρουσιάσει οφέλη, ωστόσο δεν πρέπει να εξαρτηθεί από μια απόφαση παγκοσμίου επιπέδου του ΟΗΕ και από την έντονη απαίτηση προς την Κίνα να πραγματοποιήσει βήματα προόδου ως προς το θέμα αυτό. Να λοιπόν που ίσως τελικά μπορούμε να μεταβούμε από το πεδίο των εκκλήσεων, που χρειάζονται αλλά δεν επαρκούν, στο πεδίο των συγκεκριμένων δράσεων.  Κύριε Πρόεδρε, κύριε Επίτροπε, αγαπητοί συνάδελφοι, έχω να σας ανακοινώσω μια ευχάριστη είδηση: οι κινήσεις αποεπενδύσεων εκ μέρους των δυτικών επιχειρήσεων στην Κίνα, συμπεριλαμβανομένων συνεπώς και των ευρωπαϊκών, εντείνονται, επιταχύνονται. Το Κοινοβούλιό μας λοιπόν δεν είναι το μόνο που αντιτίθεται στο Συμβούλιο και την Επιτροπή, σε αυτό το Συμβούλιο και σε αυτή την Επιτροπή που εδώ και χρόνια ακολουθούν μια κοντόφθαλμη πολιτική απέναντι στη Λαϊκή Δημοκρατία της Κίνας, μια πολιτική η οποία, όπως και στην περίπτωση της Σοβιετικής Ένωσης, βασίζεται στην συνενοχή με ένα δικτατορικό καθεστώς, με ένα κομμουνιστικό καθεστώς. Επομένως, η ευχάριστη είδηση είναι ότι έχουμε έναν σύμμαχο: τους ευρωπαίους επιχειρηματίες και βιομηχάνους. Θα πρέπει να προσπαθήσουμε να ενισχύσουμε αυτή τη συμμαχία για να οδηγήσουμε τελικά το Συμβούλιο και την Επιτροπή να λάβουν σκληρές και αποφασιστικές θέσεις απέναντι στη Λαϊκή Δημοκρατία της Κίνας. Θα πρέπει επίσης να προσπαθήσουμε να βρούμε μια εναλλακτική λύση γιατί, όπως γνωρίζετε, οι κομμουνιστές καταλαβαίνουν μόνο τη γλώσσα της ισχύος. Συνεπώς είναι σημαντικό να γνωρίζουν ότι τα λόγια μας θα συνοδεύονται από πράξεις, ότι η πολιτική μας θα είναι αξιόπιστη. Κατά τη γνώμη μου, διαθέτουμε μια τεράστια και εφικτή εναλλακτική δυνατότητα, για την οποία πρέπει να ευχαριστήσουμε την πορτογαλική Προεδρία: είμαστε σε θέση να δημιουργήσουμε μαζί με την πιο μεγάλη δημοκρατία του κόσμου, μαζί με την πιο πολυπληθή δημοκρατία, μια στρατηγική συμμαχία. Αναφέρομαι στην Ινδία. Η πορτογαλική Προεδρία, η οποία ανακοίνωσε την διεξαγωγή της πρώτης Διάσκεψης Κορυφής της Ευρωπαϊκής Ένωσης με την Ινδία, μας παρέχει την ευκαιρία να εργαστούμε συγκεκριμένα για την ανάπτυξη αυτής της εναλλακτικής λύσης. Νομίζω ότι αυτή είναι η μόνη πρωτοβουλία που μπορεί να βοηθήσει τις κομμουνιστικές αρχές της Κίνας να κατανοήσουν ότι δεν μιλάμε επί ματαίω, ότι εργαζόμαστε με σοβαρότητα για να καταρρεύσει τελικά η κινεζική κομμουνιστική αυτοκρατορία, για να γεννηθεί επιτέλους η δημοκρατία στην Κίνα, για να γεννηθεί επιτέλους η δημοκρατία στο Θιβέτ, στο ανατολικό Τουρκεστάν, στην Εσωτερική Μογγολία, περιοχές που - όπως και η Τσετσενία - υπόκεινται ακόμη σε καθεστώς στυγνής αποικιοκρατίας. Κρατούμενοι από τον πόλεμο του Κόλπου στο Ιράκ  Κύριε Πρόεδρε, σήμερα ασχολούμαστε με διάφορες πτυχές του δραματικού ζητήματος των ανθρωπίνων δικαιωμάτων και, παρότι βρισκόμαστε στην άλλη άκρη του κόσμου, είναι αναγκαίο να κάνουμε τη φωνή του Κοινοβουλίου να αντηχήσει δυνατά σε μια στιγμή κατά την οποία η κατάσταση στο Ιράκ εξακολουθεί να είναι σοβαρή. Αυτή η χώρα αντιπροσωπεύει πρώτον, απειλή για ολόκληρη την περιοχή και δεύτερον, μια απροκάλυπτη, συνεχή και κατάφωρη παραβίαση των ανθρωπίνων δικαιωμάτων. Πρέπει να ζητήσουμε την απελευθέρωση των κρατουμένων από το Κουβέιτ - σύμφωνα με αξιόπιστα στοιχεία πρόκειται για εξακόσιους περίπου αιχμάλωτους πολέμου που, απ' ό,τι φαίνεται, κρατούνται κάτω από εντελώς απάνθρωπες συνθήκες - λαμβάνοντας υπόψη τις έγκυρες φωνές που υψώνονται στον αραβικό κόσμο, όπως αυτή του Γενικού Γραμματέα του Αραβικού Συνδέσμου Abdel Meguid, που ζητά τον σεβασμό των ανθρωπίνων δικαιωμάτων και τη συμφιλίωση μεταξύ των αραβικών κρατών. Δεν πρέπει να ξεχνάμε ότι, σε τελική ανάλυση, όλα αυτά αποτελούν συνέπεια μιας φανερής παραβίασης του δικαιώματος των κρατών, όπως συνέβη στην περίπτωση της επίθεσης του Ιράκ κατά του Κουβέιτ. Σχετικά με το ζήτημα αυτό καλώ το Ευρωπαϊκό Κοινοβούλιο να υψώσει τη φωνή του, λαμβάνοντας ωστόσο υπόψη ότι, δυστυχώς, σύμφωνα με αξιόπιστες πηγές πιθανολογείται ότι εξακολουθούν να κρατούνται και στο Κουβέιτ ιρακινοί αιχμάλωτοι πολέμου - που δε πρέπει να είναι λίγοι - και ότι και σε αυτήν την περίπτωση η κατάσταση της υγείας των κρατουμένων είναι μάλλον ανησυχητική. Είναι ανάγκη να πείσουμε το Κουβέιτ ότι, η δίκαιη διεκδίκηση των δικαιωμάτων του καθίσταται πολύ ισχυρότερη εάν πρώτο εκείνο εκπληρώνει τις υποχρεώσεις του απέναντι στην ανθρωπότητα και τα δικαιώματά της.  Κύριε Πρόεδρε, η περίπτωση των κουβεϊτιανών αιχμαλώτων πολέμου είναι δραματική. Πρόκειται για πάνω από άνδρες και γυναίκες που απήχθησαν από τη χώρα τους από τις αποχωρούσες ιρακινές δυνάμεις, που ηττήθηκαν αφού εισέβαλαν και κατέστρεψαν το Κουβέιτ πριν από δέκα χρόνια. Πρόκειται για άτομα των οποίων η ταυτότητα είναι απόλυτα γνωστή χάρη σε ένα ιδιαίτερο περιστατικό: στο τέλος του πολέμου υπήρχαν περίπου αιχμάλωτοι που κρατούνταν στη Βασόρα. Τότε ο ιρακινός στρατός μετέφερε, σε μια πρώτη αποστολή, ένα τμήμα των αιχμαλώτων του μάλλον στη Βαγδάτη. Εκείνη τη στιγμή ξέσπασε η σιιτική εξέγερση της Βασόρα, η οποία κατεστάλη αγρίως, αλλά επέτρεψε στους πάνω από κρατούμενους που είχαν απομείνει να δραπετεύσουν και να επιστρέψουν στη χώρα τους. Αυτοί που γύρισαν μπόρεσαν έτσι να προσδιορίσουν με ακρίβεια την ταυτότητα των αιχμάλωτων συντρόφων τους. Πάνω από αγνοούμενοι σε πληθυσμό Κουβεϊτιανών είναι πολύ υψηλός αριθμός, με αποτέλεσμα η υπόθεση να καταστεί αληθινή εθνική καταστροφή. Στο μεταξύ, και παρά τις προσπάθειες του Ερυθρού Σταυρού και των Ηνωμένων Εθνών, το ιρακινό καθεστώς αρνείται να παράσχει οποιαδήποτε πληροφορία σχετικά με την τύχη που είχαν αυτά τα άτομα. Μπορεί οι υλικές δυσκολίες των οικογενειών τους να λύθηκαν από τις κουβεϊτιανές αρχές, αλλά η ανθρώπινη τραγωδία είναι τεράστια. Έχω μιλήσει με πατέρες που είδαν τέσσερις γιους να εξαφανίζονται, με γυναίκες που είδαν να παίρνουν μακριά τους συζύγους τους και με νέους που ήταν μικρά παιδιά όταν αιχμαλωτίσθηκαν οι πατέρες τους. Στον Γολγοθά των ίδιων των θυμάτων προστίθεται, επομένως, ο πόνος των οικογενειών τους και σοβαρά νομικά προβλήματα, όπως τα προβλήματα των γυναικών που, μετά από τόσον καιρό, δεν ξέρουν αν είναι παντρεμένες ή χήρες. Η πεποίθησή μου είναι ότι η διεθνής κοινότητα πρέπει να απαιτήσει από το Ιράκ μια απάντηση για αυτές τις περιπτώσεις. Όσο τρομερή και αν είναι αυτή η απάντηση, ο πόνος των οικογενειών τους θα είναι λιγότερο φοβερός από τη σημερινή κατάσταση της αβεβαιότητας, ανυπόφορη για αυτούς και απαράδεκτη για εμάς. Θα τελειώσω επιμένοντας σε ένα σημείο που περιλαμβάνεται στο σχέδιο ψηφίσματος: τη σύσταση που θα κάνει το Ευρωπαϊκό Κοινοβούλιο στην Ευρωπαϊκή Ενωση και στα κράτη μέλη της να διατηρήσουν, ως προϋπόθεση για την αποκατάσταση των σχέσεων με το Ιράκ, την απαίτηση να δώσουν απάντηση οι ιθύνοντες αυτής της χώρας στο θέμα των κουβεϊτιανών αιχμαλώτων πολέμου. Για την Ομάδα του Ευρωπαϊκού Σοσιαλιστικού Κόμματος, η απαίτηση αυτή δεν μπορεί να είναι λιγότερο σοβαρή από την απαίτηση του πυρηνικού, χημικού και βιολογικού αφοπλισμού που τέθηκε στο Ιράκ. Μακάρι το ψήφισμά μας να χρησιμεύσει, τόσο ως ενθάρρυνση για εκείνους που συντηρούν την πίεση και την ελπίδα στο Κουβέιτ, όσο και ως προειδοποίηση για εκείνους που είναι υπεύθυνοι για μία τόσο σοβαρή κατάσταση στο Ιράκ.  Κύριε Πρόεδρε, με το κύρος που προσδίδει στην Ομάδα μας το γεγονός ότι είμαστε μονίμως αντίθετοι σε κάθε τύπο εμπάργκο, επειδή αυτοί που πλήττονται είναι οι πληθυσμοί, και επίσης με το κύρος του ότι πάντοτε υποστηρίζουμε τη διεθνή νομιμότητα ως κανόνα συνύπαρξης και ειρηνικής επίλυσης των διαφορών, απαιτούμε ετούτη τη στιγμή όχι μόνο να διευκρινιστεί η τύχη αυτών των κρατουμένων που απήχθησαν παράνομα κατά την εισβολή στο Κουβέιτ, αλλά και να επιστρέψουν στην πατρίδα τους - το Κουβέιτ - διότι έτσι θα διευκολυνθεί η επίλυση και των υπόλοιπων προβλημάτων. Όμως δεν πρόκειται μόνο γι' αυτό το ζήτημα - που το περιέγραψε πολύ καλά ο συνάδελφός μας Martνnez Martνnez - αλλά και για το ότι στο Ιράκ υπάρχει συνεχής παραβίαση των ανθρωπίνων δικαιωμάτων, γεγονός που καθιστά την καθημερινή ζωή ανυπόφορη. Γι' αυτό πιστεύουμε ότι είναι σκόπιμο να εντάξουμε αυτήν την πρόταση στο πλαίσιο της υποχρέωσης του Ιράκ να εκπληρώσει όλους τους όρους που επιβάλλουν τα Ηνωμένα Έθνη για να αρθεί το εμπάργκο και να επιστρέψει η δημοκρατία στον λαό του.  Αξιότιμε κύριε Πρόεδρε, το πρόβλημα των αιχμαλώτων πολέμου και των αγνοουμένων αποτελεί μέρος της δραματικής κατάστασης που επικρατεί στο Ιράκ, όσον αφορά τα ανθρώπινα και ατομικά δικαιώματα. Ήδη το ο ειδικός επιθεωρητής της Επιτροπής Ανθρωπίνων Δικαιωμάτων των Ηνωμένων Εθνών, Max van der Stoel, βεβαίωσε ότι η καταπάτηση των δικαιωμάτων του ανθρώπου στο Ιράκ δεν έχει όμοιά της σε όλο τον κόσμο μετά τον δεύτερο Παγκόσμιο Πόλεμο. Μάλιστα στην τελευταία του έκθεση, το προηγούμενο έτος, βρέθηκε στη δύσκολη θέση να δηλώσει ότι η κατάσταση παρουσίασε μόνο επιδείνωση. Εμείς πρέπει να εγκύψουμε στο θέμα χρησιμοποιώντας κάθε μέσο. Οι αιχμάλωτοι πολέμου είναι το πρώτο βήμα, όμως οι συνθήκες διαβίωσης των πολιτών επιδεινώνονται. Πρέπει για παράδειγμα ο έλεγχος των όπλων να μπει στον σωστό δρόμο. Η περίπτωση του Ekeus, και συγκεκριμένα η διαφωνία που ανέκυψε από το θέμα αυτό, συνιστά καλό παράδειγμα. Τα θέματα αυτά πρέπει πλέον να προβάλλονται συστηματικά.  Κύριε Πρόεδρε, αγαπητοί συνάδελφοι, επιτρέψτε μου να προσθέσω και τη δική μου φωνή σε εκείνη των συναδέλφων μας, που πήραν ήδη τον λόγο σε αυτή τη συζήτηση, για να τονίσω πόσο ανυπόφορο είναι αυτό το πρόβλημα της ανασφάλειας στην οποία έχουν περιέλθει οι οικογένειες σχετικά με την τύχη αυτών των αιχμαλώτων και αγνοουμένων, τόσο από την άποψη των δικαιωμάτων του ανθρώπου βεβαίως, όσο επίσης από την άποψη του δικαιώματος της αξιοπρέπειας της ανθρώπινης ύπαρξης. Θα αναρωτιέστε εάν το πρόβλημα αυτό είναι τόσο επίκαιρο, ώστε να αιτιολογεί το κατεπείγον. Κατά τη γνώμη μου είναι. Είναι όντως αλήθεια πως το πρόβλημα αυτό εξακολουθεί να υφίσταται από το τέλος του πολέμου, περισσότερο από χρόνια τώρα και πως τα πιεστικά αιτήματά μας, τα αιτήματα του Κοινοβουλίου, όσο και εκείνα του Διεθνούς Ερυθρού Σταυρού δεν έχουν ικανοποιηθεί μέχρι σήμερα. Εδώ, θα ήθελα να συμφωνήσω και να υπογραμμίσω αυτό που είπε πριν από λίγο ο συνάδελφός μας κ. Martνnez Martνnez. Πρέπει σήμερα να αδράξουμε την ευκαιρία για την επανάληψη των διαπραγματεύσεων μεταξύ της Ευρωπαϊκής Ένωσης και του Ιράκ εν όψει της ενδεχόμενης άρσης του εμπάργκο. Αυτή η συγκυρία δικαιολογεί κατά τη γνώμη μου την εγγραφή αυτού του θέματος στη διαδικασία του κατεπείγοντος και δικαιολογεί την πρόταση ψηφίσματος που υποβλήθηκε για ψήφιση στο Κοινοβούλιο. Εάν δεν αδράξουμε αυτή την ευκαιρία, νομίζω ότι θα έχουμε αποτύχει στο καθήκον μας.  Κύριε Πρόεδρε, ο αραβικός κόσμος έχει κινητοποιηθεί. Οι συγκρούσεις στην Αίγυπτο, με τις οποίες ασχοληθήκαμε προηγουμένως, δεν έχουν πρωτίστως θρησκευτικά αίτια, αλλά οικονομικά, και το αιγυπτιακό κράτος και οι θρησκευτικές κοινότητες προσπαθούν, έχοντας επίγνωση της ευθύνης τους, να μετριάσουν το πρόβλημα. Η Αίγυπτος και η Λιβύη ανέλαβαν μια πρωτοβουλία προς την πλευρά του Σουδάν, για να φέρουν εκεί την ειρήνη, μια πρωτοβουλία που θα έπρεπε να υποστηρίξουμε με σθένος. Η Συρία συνομιλεί, παρά τα πολλά προβλήματα, με το Ισραήλ. Μόνο το Ιράκ επιμένει να παραμένει εντελώς αμετακίνητο, και είμαι της άποψης ότι αυτό πρέπει να μας οδηγήσει σε αναθεώρηση της θέσης μας. Πρέπει να ασκήσουμε μια σαφή πολιτική ανθρωπίνων δικαιωμάτων και αφοπλισμού, ειδικά, εννοείται, απέναντι στον Saddam Hussein. Θέλω όμως να υποστηρίξω με έμφαση εκείνο που είπε ο συνάδελφος Morillon: χρειαζόμαστε τώρα καινούργιες διαπραγματεύσεις. Χρειαζόμαστε μια νέα προσέγγιση, για να κατορθώσουμε πραγματικά να βοηθηθούν οι άνθρωποι, να σημειωθούν πρόοδοι, και πολύ συγκεκριμένα να συνδέσουμε μια πιθανή χαλάρωση των μέτρων με πολύ συγκεκριμένες προόδους, που θα φθάνουν μέχρι του σημείου να κατονομασθούν οι διωκόμενοι και οι συλληφθέντες. Θα έπρεπε να υπάρξει επιτέλους μια ευρωπαϊκή πρωτοβουλία προκειμένου να κινητοποιηθεί και το εδώ μέτωπο. Παραβίαση των ανθρωπίνων δικαιωμάτων στο Τσάντ και το Καμερούν σε σχέση με τον παρόντα σχεδιασμό του πετρελαιαγωγού  . Κύριε Πρόεδρε, θεωρώ θαύμα το γεγονός ότι μπορούμε σήμερα να συζητούμε στο Κοινοβούλιο το ζήτημα του αγωγού, διότι έχουν ασκηθεί τόσες πιέσεις για να εμποδιστεί η συζήτηση αυτή. Χαιρόμαστε που μας δίνεται σήμερα η ευκαιρία να θίξουμε το ζήτημα του αγωγού. Είναι μια καλή αρχή. Πρόκειται για τον επίμαχο πετρελαιαγωγό μεταξύ Τσαντ και Καμερούν, δύο χωρών οι οποίες παρουσιάζουν έντονες ελλείψεις σε ζητήματα όπως τα ανθρώπινα δικαιώματα, η καταπολέμηση της φτώχειας ή το κράτος δικαίου. Στη μνήμη μας έρχεται το παράδειγμα της χώρας των Ogoni όταν συζητούμε τις βλαβερές συνέπειες ενός πετρελαιαγωγού, εφόσον δεν ληφθούν τα αναγκαία προληπτικά μέτρα και δεν παρασχεθούν οι αναγκαίες εγγυήσεις. Η κατάσταση είναι τόσο αρνητική, ώστε ο πετρελαιαγωγός ρίχνει κιόλας τη βαριά του σκιά στην περιοχή, καθώς όποιος τολμά να ασκήσει κριτική στο Τσαντ καταλήγει κατευθείαν στη φυλακή. Εάν έτσι αντιμετωπίζονται οι διαμαρτυρίες για το περιβάλλον σε ένα κράτος δικαίου, ας αρχίσουμε τώρα κιόλας να διερωτώμεθα τι θα συμβεί εάν υπάρξουν ακόμη σοβαρότερες βλάβες στο περιβάλλον στο μέλλον, όταν το διεφθαρμένο καθεστώς της χώρας θα έχει αρχίσει να εισπράττει τα κέρδη από τον πετρελαιαγωγό. Γι' αυτό ζητούμε να μην ακολουθεί τυφλά και αδιαμαρτύρητα η Ευρωπαϊκή Τράπεζα Επενδύσεων οτιδήποτε αποφασίζει η Παγκόσμια Τράπεζα. Το λέω αυτό γιατί η τελευταία ασκεί ήδη έντονες πιέσεις, προκειμένου να υποστηρίξουμε εμείς την εγκατάσταση αυτού του πετρελαιαγωγού και μάλιστα γνωρίζουμε ότι εκείνοι οι αντιπρόσωποι της κοινωνίας των πολιτών που προσκλήθηκαν να συμμετάσχουν σε μία διαδήλωση διαμαρτυρίας στην Αμερική, στην πραγματικότητα ήταν μέλη τέτοιων ομάδων πίεσης. Φοβούμαστε για τους λόγους αυτούς έντονα ότι τα διοικητικά μέλη της Παγκόσμιας Τράπεζας από την Ευρώπη δεν θα έχουν το χρόνο να προετοιμαστούν κατάλληλα για το ζήτημα αυτό, καθώς δεν θα διαθέτουν επαρκείς και αντικειμενικές πληροφορίες. Γι' αυτό σας ζητώ, κύριε Επίτροπε, να μην συνεισφέρει η Ευρωπαϊκή Τράπεζα Επενδύσεων στην εγκατάσταση αυτού του πετρελαιαγωγού, εφόσον δεν ληφθούν όλα τα απαραίτητα κοινωνικά και περιβαλλοντικά μέτρα.  EN) Κύριε Πρόεδρε, σωστά το σχέδιο για τον πετρελαιαγωγό Τσαντ-Καμερούν, το οποίο σχεδιάζεται επί πολλά έτη, αποτελεί σήμερα θέμα κατεπείγοντος στο Ευρωπαϊκό Κοινοβούλιο, τόσο διότι αναφέρεται ότι η Παγκόσμια Τράπεζα είναι ίσως στα πρόθυρα της λήψης απόφασης όσο και λόγω της βαθιάς ανησυχίας για τις αναφορές παρενοχλήσεων και εκφοβισμού εναντίον όσων αντιτίθενται στο σχέδιο. Συναντήθηκα με εκπροσώπους της κυβέρνησης του Τσαντ, οι οποίοι, αντίθετα με τις καταγγελίες των συναδέλφων από την άλλη πλευρά του Κοινοβουλίου, λένε ότι δεν απείλησαν να αποσύρουν την πρόσκληση που απηύθυναν στην αποστολή του Κοινοβουλίου στο Τσαντ επειδή διεξάγουμε αυτή τη συζήτηση. Πράγματι, ισχυρίζονται ότι τώρα τηρούνται οι δημοκρατικοί κανόνες, τα δικαιώματα του ανθρώπου και υπάρχει διαφάνεια σχετικά με το εν λόγω σχέδιο. Αλλά εάν έτσι έχει κατάσταση, γιατί συνεχίζουμε να λαμβάνουμε εκθέσεις διαβούλευσης με το πιστόλι στον κρόταφο; Γιατί μια γερμανική ΜΚΟ για την ανάπτυξη απειλεί να αποσυρθεί λόγω των απειλών και των επιθέσεων που δέχεται από τον στρατό του Τσαντ; Γιατί στις Ιανουαρίου μία εκπατρισμένη κάτοικος της N'Djamena βρήκε την οικία της να έχει δεχθεί επίθεση από στρατιώτες του Τσαντ; Εάν υπάρχει διαφάνεια στο έργο του πετρελαιαγωγού, γιατί οι ανεξάρτητες μελέτες αμφισβητούν τόσο ουσιαστικά την αποτελεσματικότητά του; Για παράδειγμα, ο καθηγητής κ. Rosenblum από το Πανεπιστήμιο του Χάρβαρντ αμφισβητεί τις επιπτώσεις στη φτώχεια ο καθηγητής κ. Downing από το Πανεπιστήμιο της Αριζόνας καταλήγει στο συμπέρασμα ότι αποτυγχάνει η προσπάθεια συμμόρφωσης με τις κατευθυντήριες γραμμές της Παγκόσμιας Τράπεζας για τους γηγενείς πληθυσμούς και το Πανεπιστήμιο του Warwick της χώρας μου θεωρεί ότι ενδεχομένως το εθνικό εισόδημα να μειωθεί εξαιτίας του έργου, εάν ληφθούν υπόψη οι πιθανές φθορές και διαρροές. Είναι αρμόζον το Ευρωπαϊκό Κοινοβούλιο να εκφράσει την ανησυχία του σχετικά με μια Παγκόσμια Τράπεζα, που συνεχίζει ακόμη τις παλιές μεθόδους ιδιωτικοποίησης, τα μεγάλα έργα υποδομής και τις μαζικές γεωργικές εξαγωγές οι οποίες έχουν αμφισβητηθεί τόσο. Όσο για τις ίδιες τις πετρελαϊκές εταιρείες, γιατί χρειάζονται άρση των υποχρεώσεων για την προστασία του περιβάλλοντος, παραμερισμό των ελέγχων για την ανάπτυξη και το απεριόριστο δικαίωμα δράσης σε περίπτωση έκτακτης αστικής ανάγκης που υποτίθεται ότι θα τους επιτρέψει "να ενεργούν εν λευκώ ως παραστρατιωτική δύναμη" ; Μπορεί αλήθεια η Ευρωπαϊκή Τράπεζα Επενδύσεων να δικαιολογήσει την χορήγηση εκατ. ευρώ απευθείας στο Exxon υπό αυτές τις συνθήκες; Δεν θέλουμε να δούμε άλλη χώρα των Ogoni στην Αφρική.  Κύριε Πρόεδρε, κυρίες και κύριοι, για να ρίξω περισσότερο φως στη συζήτηση που μας απασχολεί, θα ήθελα να σας αναφέρω ορισμένους αριθμούς οι οποίοι μιλούν από μόνοι τους. Πρωτίστως και προπαντός στο θέμα του Τσαντ. Πρόκειται για το πέμπτο φτωχότερο κράτος στον κόσμο. Το προσδόκιμο όριο ζωής είναι κάτω των ετών. Ένα στα πέντε παιδιά, κυρίες και κύριοι, πεθαίνει πριν την ηλικία των ετών. Το ετήσιο κατά κεφαλήν εισόδημα ανέρχεται σε δολάρια. Όσο για το Καμερούν, η μοίρα του είναι ελάχιστα καλύτερη, με κατά κεφαλήν εισόδημα της τάξεως των δολαρίων. Για ποιόν λόγο αναφέρω όλους αυτούς τους αριθμούς; Απλούστατα, επειδή εκφράζουν και καταδεικνύουν την επιτακτική ανάγκη να προσφέρουμε σε αυτές τις χώρες, κυρίως στο Τσαντ, τις αναπτυξιακές ευκαιρίες που δικαιούνται. Νομίζω ότι σε αυτό το πλαίσιο αρμόζει να εξετάσουμε επιμελώς το μεγάλο σχέδιο εκμετάλλευσης των πετρελαϊκών κοιτασμάτων νοτίως του Τσαντ, καθώς και την κατασκευή ενός πετρελαιαγωγού μεταξύ του Τσαντ και των ακτών του Καμερούν. Το σχέδιο αυτό θεωρείται σήμερα θεμελιώδους σημασίας για την ανάπτυξη αυτών των δύο χωρών. Ας αναλογιστούμε για μια στιγμή ότι οι αναμενόμενες από την εκμετάλλευση των πετρελαϊκών κοιτασμάτων επιπτώσεις θα μπορούσαν να αυξήσουν κατά μονάδες περίπου το Ακαθάριστο Εθνικό Προϊόν του Τσαντ και να δώσουν σε αυτή την χώρα κέρδη από έως δισεκατομμύρια δολάρια. Η Παγκόσμια Τράπεζα, η οποία δεν έχει ακόμη διατυπώσει την οριστική γνώμη της, παρακολουθεί από πολύ κοντά αυτό το σχέδιο και βοηθάει το Τσαντ στην πραγματοποίησή του. Τα τρία βασικά ερωτήματα, δηλαδή το περιβάλλον, τα κοινωνικά προβλήματα και η διαχείριση των εσόδων που θα προέλθουν από τα σχέδια, αποτελούν εδώ και τέσσερα χρόνια περίπου αντικείμενο άκρως εμπεριστατωμένων μελετών. Ας το επαληθεύσουμε: διεξήχθησαν συνεδριάσεις με θέμα τη διαδρομή του πετρελαιαγωγού, γνωμοδότησαν άτομα, ερωτήθηκαν ΜΚΟ. Μάλιστα ο διευθυντής μίας εξ αυτών, του Παγκοσμίου Ταμείου για τη Φύση, επισημαίνει ότι από περιβαλλοντικής απόψεως το σχέδιο εγκατάστασης του πετρελαιαγωγού είναι ένα από τα καλύτερα στον κόσμο. Εντούτοις, πρέπει οπωσδήποτε να εξακολουθήσουμε να παρακολουθούμε εκ του σύνεγγυς τις συνέπειες ενός τέτοιου σχεδίου και να φροντίσουμε, ώστε να είναι όσο το δυνατό λιγότερο επιβλαβείς για το περιβάλλον και για τους ανθρώπους. Αυτός είναι ο λόγος της σημερινής μας συζήτησης. Εάν η Παγκόσμια Τράπεζα, για την οποία δεν κατανοώ πλήρως τις επικρίσεις, διατύπωνε κατά τύχη στο τέλος αυτών των συμπληρωματικών μελετών μια δυσμενή γνώμη, δεν θα ετίθετο θέμα να συνεχίσουμε. Όμως απεναντίας, εάν αυτό το ίδρυμα στηρίξει τελικά το εν λόγω πρόγραμμα, αυτό θα σημαίνει ότι οι εύλογοι φόβοι μας θα μπορούν να κατευνασθούν· κάτι τέτοιο θα σημαίνει επίσης ότι η ανάπτυξη των φτωχών χωρών, η οποία αποτελεί εδώ αντικείμενο πολλών ομιλιών, θα αποτελέσει για μια φορά και στην πράξη το αντικείμενο του ενδιαφέροντός μας. Ένα από τα δικαιώματα του ανθρώπου, κυρίες και κύριοι, είναι επίσης και το δικαίωμα στην ανάπτυξη.  Έχουμε αρνητικές εμπειρίες με τα διάφορα σχέδια σχετικά με το πετρέλαιο στην Αφρική. Γι' αυτό θα πρέπει να κρίνουμε την κατάσταση με εξαιρετικά κριτικό πνεύμα, σταθμίζοντας τις συνέπειες που θα έχει ο πετρελαιαγωγός στην ανάπτυξη και το φυσικό περιβάλλον της περιοχής. Ο αγωγός που προβλέπεται να περάσει από το Τσαντ και το Καμερούν μπορεί να αποτελέσει πηγή σημαντικών εισοδημάτων για τις χώρες αυτές, εισοδήματα τα οποία δεν μπορούν να εισπράξουν από άλλες πηγές. Η Ομάδα μας διαπίστωσε ότι τα αρχικά σχέδια προξενούσαν σημαντικά προβλήματα. Τα σχέδια αυτά έχουν στο μεταξύ τροποποιηθεί για να αντιμετωπιστούν τα συγκεκριμένα προβλήματα και το μεγάλο ερώτημα τώρα είναι εάν οι αλλαγές που έγιναν αρκούν. Θεωρούμε ότι τα σχέδια για την εγκατάσταση του αγωγού μπορούν να εφαρμοστούν άμεσα τότε μόνο, όταν καταστεί απολύτως σαφές ότι τηρούνται αυστηρότατα κριτήρια και ότι και η Παγκόσμια Τράπεζα έδωσε το πράσινο φως χωρίς κανένα πλέον ενδοιασμό. Χρειάζεται επίσης να μην υπάρξει καμία απολύτως υποψία για παραβίαση των ανθρωπίνων δικαιωμάτων στην περιοχή. Μόνο όταν συμβεί κάτι τέτοιο θα πρέπει η Ευρωπαϊκή Τράπεζα Επενδύσεων να χορηγήσει τα σχετικά δάνεια. Η Ομάδα μας θεωρεί ότι η περίπτωση του πετρελαιαγωγού αυτού αποτελεί μία δοκιμασία που θα δείξει εάν μπορούμε να αποκτήσουμε και θετικές εμπειρίες από τα σχέδια για την εκμετάλλευση πετρελαίου στην Αφρική.  Κύριε Πρόεδρε, η Επιτροπή ανησυχεί για τις πρόσφατες εξάρσεις βίας που είχαν θύματα χριστιανικούς πληθυσμούς της περιοχής d'Al Kocheh στην Ανω Αίγυπτο και εκφράζει τη θλίψη του για την απώλεια τόσο πολλών ανθρώπινων ζωών. Η Επιτροπή καταγράφει τα μέτρα που έχει ήδη λάβει η αιγυπτιακή κυβέρνηση, προκειμένου να αποκαταστήσει την ηρεμία στην περιοχή και εκφράζει την ικανοποίησή της για τη δέσμευση της κυβέρνησης να οδηγήσει τους υπεύθυνους στη δικαιοσύνη. Αναμένουμε με ενδιαφέρον την προκαταρκτική έκθεση του αιγύπτιου γενικού εισαγγελέα, η οποία προβλέπεται για την ερχόμενη εβδομάδα. Σύμφωνα με τις πρώτες ενδείξεις, τα πρόσφατα γεγονότα είναι τελείως διαφορετικά από εκείνα που διαδραματίστηκαν τον Αύγουστο του , τα οποία, πυροδοτήθηκαν ουσιαστικά από τη βίαιη αντίδραση και την ανικανότητα των δυνάμεων της τάξης, και όχι από μια διακριτική συμπεριφορά εκ μέρους τους ανάλογα με το θρησκευτικό δόγμα. Αντιθέτως, τα πρόσφατα γεγονότα φαίνεται πως είναι θρησκευτικού χαρακτήρα, αν και πυροδοτήθηκαν από μια απλή διαφορά εμπορικής φύσης. Στην Ανω Αίγυπτο, όπως και αλλού, η χρόνια υπανάπτυξη μπορεί να οξύνει επικίνδυνα τις θρησκευτικές εντάσεις, γι' αυτό και τα μέτρα που αποσκοπούν στην αποκατάσταση της αρμονίας μεταξύ των διαφορετικών κοινοτήτων πρέπει να συμβαδίζουν με την κοινωνικοοικονομική ανάπτυξη. Η Επιτροπή, στο πλαίσιο της συνεργασίας της με την Αίγυπτο, προσπαθεί πρωτίστως να επιτύχει μια ισορροπία μεταξύ των μέτρων που ευνοούν τον οικονομικό εκσυγχρονισμό και των κοινωνικών μέτρων, συμπεριλαμβανομένων και των μέτρων για την καταπολέμηση της φτώχειας καθώς και των μέτρων προώθησης της κοινωνίας των πολιτών και των δικαιωμάτων του ανθρώπου. Η Ανω Αίγυπτος είναι μια από τις περιοχές στις οποίες στοχεύουν τα κοινωνικά μέτρα και τα μέτρα για την καταπολέμηση της φτώχειας. Όσον αφορά την Κίνα, η Επιτροπή συμμερίζεται τις ανησυχίες των βουλευτών του Κοινοβουλίου σχετικά με την κατάσταση των ανθρωπίνων δικαιωμάτων στην Κίνα και ιδιαίτερα στο Θιβέτ. Τα ζητήματα αυτά εξετάστηκαν σε ανώτατο επίπεδο κατά τη διάρκεια της δεύτερης Διάσκεψης Κορυφής Ευρωπαϊκής Ένωσης και Κίνας στο Πεκίνο, στις Δεκεμβρίου Στις Ιανουαρίου, η Ένωση προέβη επίσης σε επίσημο διάβημα στον κινέζο υπουργό Εξωτερικών, με το οποίο εξέφραζε τις έντονες ανησυχίες της σχετικά με την τύχη των πολιτικών αντιφρονούντων, με την ελευθερία της λατρείας των πιστών της χριστιανικής εκκλησίας και με την μεταχείριση που επιφυλάχθηκε σε ορισμένα μέλη του κινήματος Falun Gong. Τα θέματα αυτά, καθώς και οι συνθήκες κράτησης, τα στρατόπεδα εργασίας, η ελευθερία της έκφρασης, η ελευθερία του συνεταιρίζεσθαι, αλλά και τα δικαιώματα των γυναικών και των εθνοτικών μειονοτήτων, θα υπάρχουν επίσης στην ημερήσια διάταξη της προσεχούς συνεδρίασης που αφορά τον διάλογο μεταξύ Ευρωπαϊκής Ένωσης και Κίνας σχετικά με τα ανθρώπινα δικαιώματα, η οποία θα πραγματοποιηθεί στις Φεβρουαρίου στη Λισσαβόνα. Η θέση που θα υιοθετήσει η Ένωση κατά την προσεχή συνεδρίαση της Επιτροπής Ανθρωπίνων Δικαιωμάτων του Οργανισμού των Ηνωμένων Εθνών θα καθοριστεί στο τέλος και υπό το φως των αποτελεσμάτων της παραπάνω συνεδρίασης και του διαλόγου. Η Ένωση θεωρεί ότι η βελτίωση της κατάστασης των ανθρωπίνων δικαιωμάτων στην Κίνα καθώς και οι διαπραγματεύσεις για την ένταξή της στον ΠΟΕ αποτελούν δύο μείζονες προκλήσεις τις οποίες θα πρέπει να αντιμετωπίσει με σαφήνεια, με τη βοήθεια οργάνων και στο πλαίσιο συγκεκριμένων ορίων. Γενικά, η Επιτροπή θεωρεί ότι το οικονομικό άνοιγμα και η απελευθέρωση των συναλλαγών, που θα επισπεύσουν την ένταξη της Κίνας στον ΠΟΕ, συνιστούν ένα πεδίο, το οποίο μακροπρόθεσμα ευνοεί την προαγωγή των ανθρωπίνων δικαιωμάτων, την ενίσχυση της κοινωνίας των πολιτών και τη θέσπιση ενός κράτους δικαίου στην Κίνα, γι' αυτό και θα είναι ιδιαίτερα προσεχτική όσον αφορά τους τελευταίους αυτούς τομείς, στο πλαίσιο του διαλόγου του Παγκοσμίου Οργανισμού Εμπορίου. Ήδη το ζήτημα του Θιβέτ συζητείται ευρύτερα μέσω των διαύλων επικοινωνίας που υπάρχουν σήμερα με τις κινεζικές αρχές. Επιπλέον, το , οι πρέσβεις της τρόικα είχαν πραγματοποιήσει μια αποστολή παρακολούθησης στο Θιβέτ, γι' αυτό η Επιτροπή δεσμεύεται να προχωρήσει προς αυτή την κατεύθυνση. Σχετικά με το πρόβλημα των αιχμαλώτων του πολέμου του Κόλπου στο Ιράκ, η Επιτροπή, όπως και το Κοινοβούλιο, ανησυχεί για την απουσία συνεργασίας εκ μέρους του Ιράκ στο θέμα των κουβεϊτιανών αγνοουμένων και εκτιμά πόσο δυσβάσταχτες είναι οι συνέπειες αυτής της κατάστασης για τις οικογένειές τους. Η Επιτροπή απαιτεί από το Ιράκ να σεβαστεί τα ψηφίσματα του Συμβουλίου Ασφαλείας των Ηνωμένων Εθνών σχετικά με αυτό το θέμα. Όπως επισημάνατε, το θέμα των Κουβεϊτιανών που, σύμφωνα με αυτά τα ψηφίσματα των Ηνωμένων Εθνών, φέρονται ως αγνοούμενοι έχει αναλάβει η Διεθνής Επιτροπή του Ερυθρού Σταυρού. Παρόλα αυτά, το Ιράκ αρνείται δυστυχώς να συνεργαστεί, ακόμη και με τη μεσολάβηση αυτού του διεθνούς οργανισμού. Η Επιτροπή στηρίζει τις προσπάθειες της Διεθνούς Επιτροπής του Ερυθρού Σταυρού και δεδομένου ότι η Επιτροπή δεν διατηρεί σχέσεις επί συμβάσει με το Ιράκ, επίσημος διάλογος με την Ιρακινή κυβέρνηση δεν υπάρχει. Επιπλέον, θα ήθελα να σας διαβεβαιώσω ότι η Επιτροπή συμμετέχει πλήρως στο καθεστώς των κυρώσεων που επέβαλαν τα Ηνωμένα Έθνη, οι οποίες αποτελούν απάντηση στη δραματική κατάσταση των δικαιωμάτων του ανθρώπου σε αυτή τη χώρα. Ωστόσο, και αυτό το σημείο νομίζω ότι είναι εξίσου σημαντικό, όπως επισημάνατε ορισμένοι από εσάς, παρά τις εν λόγω παραβιάσεις των ψηφισμάτων του Συμβουλίου Ασφαλείας των Ηνωμένων Εθνών εκ μέρους του Ιράκ, η Επιτροπή θα εξακολουθήσει να παρέχει ανθρωπιστική βοήθεια στους Ιρακινούς, μέσω του Ευρωπαϊκού Γραφείου Ανθρωπιστικής Βοήθειας Εκτάκτου Ανάγκης , προκειμένου να ανακουφίσει τη δυστυχία τους. Η Επιτροπή είναι η κύρια πηγή παροχής ανθρωπιστικής βοήθειας προς το Ιράκ, η αξία της οποίας ανέρχεται στα εκατομμύρια ευρώ από το ως σήμερα. Στα πλαίσια του προγράμματός του για το έτος , το ECHO αποδέσμευσε δέκα εκατομμύρια ευρώ ως ανθρωπιστική βοήθεια υπέρ του Ιράκ. Επομένως, πρέπει να κάνουμε σαφή διάκριση μεταξύ των πληθυσμών και των περιορισμών σε σχέση με τα δικαιώματα του ανθρώπου που συμβαίνουν στο Ιράκ. Η Επιτροπή θα στηρίξει όλες τις διατάξεις επί του θέματος. Τέλος, ως προς τις παραβιάσεις των δικαιωμάτων του ανθρώπου στο Τσαντ και το Καμερούν, σε σχέση με τον παρόντα σχεδιασμό του πετρελαιαγωγού, η Ευρωπαϊκή Επιτροπή παρακολουθεί προσεχτικά αυτήν την κατάσταση ως προς την εμβάθυνση της διαδικασίας εκδημοκρατισμού, την προάσπιση των δικαιωμάτων του ανθρώπου και την ενίσχυση του κράτους δικαίου. Επίσης, επικεντρώνει όλη την προσοχή της στο σχέδιο εκμετάλλευσης πετρελαίου που μελετάται νοτίως της χώρας και το οποίο θα διασχίζει το Καμερούν. Η Επιτροπή δεν συμμετέχει άμεσα στη χρηματοδότηση αυτού του σχεδίου, αν και επανειλημμένα δήλωσε ότι κατανοεί το δικαίωμα του Τσαντ να επιθυμεί να εκμεταλλευτεί τον μοναδικό φυσικό πόρο του, αρκεί βέβαια να ληφθούν όλες οι απαραίτητες προφυλάξεις, αφενός σε ό,τι αφορά την προστασία του περιβάλλοντος και την προάσπιση των δικαιωμάτων των τοπικών πληθυσμών και αφετέρου, στην πραγματική διάθεση των μελλοντικών πετρελαϊκών εσόδων για την ανάπτυξη της χώρας. Δικό μας μέλημα είναι να μεταφέρουμε αυτές τις ανησυχίες στην Ευρωπαϊκή Τράπεζα Επενδύσεων. Στο Τσαντ η εκμετάλλευση του πετρελαίου μπορεί να αποτελέσει έναν πολύ σημαντικό παράγοντα ανάπτυξης και παγίωσης του κράτους δικαίου εάν αυτά τα έσοδα χρησιμοποιηθούν δεόντως. Γι' αυτό τον λόγο η Ευρωπαϊκή Επιτροπή θα προσπαθήσει να ενθαρρύνει την κυβέρνηση να συνεχίσει τον διάλογο σχετικά με τα ζητήματα του πετρελαϊκού σχεδίου, τόσο με τους βασικούς εταίρους της χώρας, όσο και με την ίδια την Επιτροπή, και να εντάξει σε μεγάλο βαθμό τις τοπικές αρχές και τις ΜΚΟ στις προπαρασκευαστικές δράσεις. Και τούτο, προκειμένου οι πρόοδοι που έχουν ήδη επιτευχθεί σε σχέση με τα πιο κρίσιμα θέματα του πετρελαϊκού σχεδίου, να μπορέσουν, σε περίπτωση που χρειασθεί, να ενισχυθούν.  Η συζήτηση έληξε. Η ψηφοφορία θα διεξαχθεί αργότερα στις  Κατάσταση στις Μολούκες Νήσους Η ημερήσια διάταξη προβλέπει συζήτηση επί έξι προτάσεων ψηφίσματος σχετικά με την κατάσταση στις Μολούκες Νήσους: Β-/ της βουλευτού Maij-Weggen, εξ ονόματος της Ομάδας του Ευρωπαϊκού Λαϊκού Κόμματος και των Ευρωπαίων Δημοκρατών, σχετικά με τις Μολούκες Νήσους και την Ινδονησία· Β-/ των βουλευτών Schori και Wiersma, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με τις Μολούκες Νήσους· Β-/ του βουλευτού Maaten, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών σχετικά με τις Μολούκες Νήσους· Β-/ των βουλευτών Vinci, Brie, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών, σχετικά με την κατάσταση στις Μολούκες Νήσους και την Ινδονησία· Β-/ του βουλευτού Langendijk και άλλων, εξ ονόματος της Ομάδας των Πρασίνων/ Ευρωπαϊκής Ελεύθερης Συμμαχίας, σχετικά με τις Μολούκες Νήσους· Β-/ της βουλευτού Maij-Weggen και άλλων, εξ ονόματος της Ομάδας του Ευρωπαϊκού Λαϊκού Κόμματος και των Ευρωπαίων Δημοκρατών, σχετικά με τις Μολούκες Νήσους και την Ινδονησία   - Κύριε Πρόεδρε, πραγματικά είναι η τρίτη φορά μέσα σε μήνες που αναγκαζόμαστε να ζητήσουμε από την Ευρωπαϊκή Επιτροπή να δώσει ιδιαίτερη προσοχή στην κατάσταση στις Μολούκες Νήσους. Δεν μας ικανοποιεί καθόλου η πολύ περιορισμένη αντίδραση της Επιτροπής στα ψηφίσματά μας μέχρι τώρα. Οι βιαιότητες στις Μολούκες Νήσους ξεκίνησαν πέρυσι κιόλας. Στην αρχή είχαν επισκιαστεί από τα γεγονότα του Ανατολικού Τιμόρ, πράγμα που δεν σημαίνει ωστόσο ότι η κατάσταση στις Μολούκες είναι λιγότερο σοβαρή. Πέρυσι τον Οκτώβριο ήδη είχαμε κάνει λόγο για εκατοντάδες νεκρών. Εν τω μεταξύ, μήνες αργότερα, γίνεται λόγος για χιλιάδες νεκρών και ακόμη πολύ περισσότερους τραυματίες και πρόσφυγες. Φυσικά, οι αιτίες των ταραχών είναι διαφορετικές. Η περιοχή ήταν οικονομικά καθυστερημένη κατά τη διάρκεια του καθεστώτος Suharto, ένα καθεστώς που ακολούθησε μία επικίνδυνη πολιτική μετανάστευσης. Ακόμη πιο επικίνδυνο είναι το γεγονός ότι, ακριβώς όπως στο Ανατολικό Τιμόρ, υπάρχουν ταραχοποιά στοιχεία τα οποία σκόπιμα υποκινούν τμήματα του πληθυσμού εναντίον άλλων τμημάτων του, καθ' ήν στιγμήν ο στρατός παίζει δυστυχώς έναν επικίνδυνο ρόλο. Το τελευταίο αυτό γεγονός επιβεβαιώθηκε σε μία συνέντευξη που έδωσε εχθές το βράδυ ο Πρόεδρος, κ. Wahid, στην ολλανδική τηλεόραση, στην οποία δήλωσε ότι και ο στρατός έχει επιδείξει μεμπτή συμπεριφορά στη σύγκρουση αυτή. Το ψήφισμά μας δεν απευθύνει κριτική κατά της νέας κυβέρνησης της Ινδονησίας. Αυτή καταβάλλει πραγματικά κάθε δυνατή προσπάθεια για να αποκαταστήσει τη δημοκρατία και να αντιμετωπίσει τις παραβιάσεις των ανθρωπίνων δικαιωμάτων. Η πηγή του κακού στην Ινδονησία φαίνεται ότι βρίσκεται στις επιθετικές ισλαμικές οργανώσεις και στα ταραχοποιά στοιχεία που δρουν σε τμήματα του στρατού της χώρας. Τι θα πρέπει να κάνει η Ευρωπαϊκή Ένωση; Θα μπορούσε καταρχήν να απευθύνει μια προειδοποίηση, όπως είχε κάνει και ο κ. Holbrooke, προς το στρατό της Ινδονησίας, ότι δεν θα ανεχθεί πραξικόπημα στη χώρα. Κατόπιν, θα μπορούσε να συσταθεί μία ανεξάρτητη εξεταστική των πραγμάτων επιτροπή, η οποία να σταλεί στην Ινδονησία, κατά προτίμηση με εντολή των Ηνωμένων Εθνών, με στόχο να εξακριβώσει τι πραγματικά συνέβη κατά τους προηγούμενους μήνες. Συγχρόνως, θα μπορούσαμε να στείλουμε στην περιοχή μία διαμεσολαβητική επιτροπή για να βοηθήσει στις προσπάθειες συνδιαλλαγής μεταξύ μουσουλμάνων και χριστιανών. Ο Πρόεδρος, κ. Wahid, ήδη ζήτησε κάτι τέτοιο, ανέφερε μάλιστα και ένα συγκεκριμένο όνομα. Θα ήταν χρήσιμο επομένως να υποστηρίξει η Ευρωπαϊκή Ένωση μία τέτοια πρωτοβουλία. Και δεν χρειάζεται να υπογραμμίσω ότι θα πρέπει να προσφερθεί πολύ περισσότερη βοήθεια στην περιοχή από ό,τι παρέχεται τώρα. Τέλος, θα ήθελα να ζητήσω την παράταση του εμπάργκο όπλων. Είναι απαραίτητο να γίνει αυτό εφόσον ο στρατός παίζει έναν τέτοιο αμφιλεγόμενο ρόλο. Είναι καιρός να σταματήσουν οι συγκρούσεις και οι βιαιοπραγίες στις Μολούκες Νήσους. Οι Κάτω Χώρες διαθέτουν μία σημαντική παροικία από τις νήσους αυτές. Πρόκειται για Ευρωπαίους που κατάγονται από την περιοχή και γι' αυτό τον λόγο δεν μπορεί η Ευρωπαϊκή Ένωση να αγνοεί τα προβλήματα των Μολούκων. Καλούμε το Συμβούλιο και την Ευρωπαϊκή Επιτροπή να κλιμακώσουν τις προσπάθειές τους προκειμένου να αντιμετωπιστούν τα προβλήματα της περιοχής.  . Κύριε Πρόεδρε, εκπροσωπώ τον συνάδελφο κ. Wiersma. Κύριε Πρόεδρε, η απόφαση του Συμβουλίου Υπουργών για άρση του εμπάργκο όπλων κατά της Ινδονησίας είναι πρόωρη και κοντόφθαλμη. Η Ινδονησία έχει βέβαια πραγματοποιήσει τα πρώτα βήματα για τη δημιουργία μιας δημοκρατικής κοινωνίας. Όπως, ωστόσο, υπογράμμισε για άλλη μία φορά ο αμερικανός πρέσβης στα Ηνωμένα Έθνη κ. Holbrooke, απευθυνόμενος στο στρατό της Ινδονησίας, η μετάβαση σε ένα απολύτως δημοκρατικό σύστημα δεν έχει επ' ουδενί ολοκληρωθεί ακόμη. Ο ρόλος του στρατού της Ινδονησίας κατά τις ταραχές στο Ανατολικό Τιμόρ δεν έχει ακόμη ερευνηθεί. Η ένταση στη χώρα κλιμακώνεται. Η Τζακάρτα έχει χάσει τον έλεγχο της κατάστασης στις Μολούκες Νήσους. Αυτό είπε μόλις πριν και ο συνάδελφος κ. Maat. Μεγάλες ομάδες πολιτών δεν αισθάνονται πλέον ασφαλείς. Με μια πρόωρη άρση του εμπάργκο όπλων η Ευρώπη μπορεί να καταστεί συνένοχη στην κλιμάκωση της βίας. Θεωρούμε γι' αυτό ότι το Συμβούλιο θα πρέπει να αναθεωρήσει την απόφασή του. Απευθύνουμε επείγουσα έκκληση στα κράτη μέλη να μην επαναλάβουν τις πωλήσεις όπλων εν αναμονή μιας νέας απόφασης. Καλούμε την Ευρωπαϊκή Επιτροπή και το Συμβούλιο να λάβουν τα εξής μέτρα: πρώτον, η Ευρωπαϊκή Ένωση οφείλει να στείλει μία αποστολή στην Τζακάρτα για να αναζητήσει διέξοδο στην κρίση από κοινού με την Κυβέρνηση Wahid. Δεύτερον, η ΕΕ θα πρέπει να συνάψει συμφωνίες με την κυβέρνηση της Ινδονησίας προκειμένου να επιτρέψει αυτή τη μετάβαση ανεξάρτητων παρατηρητών στις Μολούκες. Τρίτον, θα πρέπει να παρασχεθεί περισσότερη ανθρωπιστική βοήθεια σε όλα τα τμήματα του πληθυσμού. Ο ΟΗΕ και οι μη κυβερνητικές οργανώσεις οφείλουν, τέλος, να προσφέρουν περισσότερη βοήθεια στους πρόσφυγες και τους εκτοπισθέντες. Θα ήθελα, τέλος, να επαναλάβω την απογοήτευση της ολλανδικής σοσιαλδημοκρατικής αντιπροσωπείας για την ασυνεπή στάση του υπουργού μας των Εξωτερικών, ο οποίος εμφανίστηκε αρχικά ως υπέρμαχος του εμπάργκο όπλων, για να κάνει κατόπιν στροφή ο μετά από επίσκεψή του στην Τζακάρτα. Η Ευρωπαϊκή Ένωση θα πρέπει να αναλάβει δράση πριν να είναι αργά. Απευθύνω ιδιαίτερα έκκληση στην πορτογαλική Προεδρία της ΕΕ να αναλάβει πρωτοβουλία σχετικά με το θέμα.  EN) Κύριε Πρόεδρε, θύμωσα πολύ όταν άκουσα τη Δευτέρα ότι το Συμβούλιο Υπουργών δεν θα παρατείνει το εμπάργκο όπλων. Αντιλαμβάνομαι ότι η Γαλλία, η Ιταλία, η Ισπανία και το Βέλγιο επιθυμούσαν την άρση του εμπάργκο και η Βρετανία, ως συνήθως, δίσταζε να πάρει θέση. Αυτή είναι η ηθική εξωτερική πολιτική. Ωστόσο, παροτρύνω το Συμβούλιο Υπουργών της ΕΕ να επανεξετάσει το θέμα. Εν τω μεταξύ, δεν θα πρέπει να επαναληφθεί το εμπόριο όπλων από τα κράτη μέλη. Κάτι τέτοιο στέλνει εσφαλμένα μηνύματα σε λάθος στιγμή. Ακόμη και ο υπουργός της κυβέρνησης της Ινδονησίας είπε ότι επρόκειτο για λανθασμένη απόφαση. Η δημοκρατία είναι εύθραυστη. Πλανάται η απειλή πραξικοπήματος, η βία στις Μολούκες Νήσους κλιμακώνεται και τώρα μαθαίνουμε ότι στο Lombok κάηκαν εκκλησίες και άτομα τράπηκαν σε φυγή, ενώ υπάρχουν πάλι αναφορές για ανάμειξη του στρατού. Απευθύνω έκκληση προς το Συμβούλιο Υπουργών να επανέλθει το εμπάργκο όπλων για το καλό της σταθερότητας στην Ινδονησία.  Κύριε Πρόεδρε, η σύγχρονη Ινδονησία αποτελεί καρπό ετών αποικιακής κατοχής από τις Κάτω Χώρες. Ο πληθυσμός των Μολούκων Νήσων που ασπάστηκε τον Χριστιανισμό μπορούσε να στρατολογηθεί στις τάξεις του αποικιακού στρατού, ο οποίος εξασφάλιζε την ολλανδική κυριαρχία στους άλλους λαούς της περιοχής. Πριν από χρόνια ένα μεγάλο μέρος κατοίκων των Νοτίων Μολούκων μετανάστευσε στις Κάτω Χώρες και από τότε μέχρι σήμερα υπήρξε μαζική μετανάστευση κατοίκων της πυκνοκατοικημένης νήσου Ιάβας προς άλλα νησιά της Ινδονησίας. Έτσι οι κάτοικοι των Μολούκων που δεν μετανάστευσαν κατέστησαν μειοψηφία στα νησιά τους. Ο στρατός της Ινδονησίας πραγματοποίησε το πραξικόπημα, το οποίο υπολογίζεται ότι κόστισε τη ζωή σε εκατ. ανθρώπους. Ακόμη και μετά τις εκλογές του ο στρατός δεν βρίσκεται υπό δημοκρατικό έλεγχο. Εξακολουθεί να υποθάλπει τις συγκρούσεις μεταξύ των διαφόρων ομάδων του πληθυσμού. Την προηγούμενη Δευτέρα κάλεσε το Συμβούλιο να μην διατηρήσει το εμπάργκο όπλων κατά της Ινδονησίας. Με τον τρόπο αυτό οι ολλανδικές και γαλλικές επιχειρήσεις δεν αθετούν τα συμβόλαια που έχουν υπογράψει, εφόσον δεν παραδώσουν προηγούμενες παραγγελίες στρατιωτικού υλικού. Δεν θα πρέπει να εκπλήττεται η Ευρώπη από το γεγονός ότι στην Ινδονησία ξεσπούν διαρκώς εμφύλιοι πόλεμοι, εφόσον αρνούμαστε να αναγνωρίσουμε ότι ο στρατός έχει κεκτημένα συμφέροντα σε αυτές τις εθνικές και θρησκευτικές συγκρούσεις, οι οποίες έχουν τις ρίζες τους στο αποικιακό παρελθόν της χώρας.  /ALE). Κύριε Πρόεδρε, την τελευταία φορά που συζητήσαμε στην αίθουσα αυτή για τις Μολούκες Νήσους είχα εκφράσει το φόβο μου ότι σύντομα δεν θα μας απασχολούσε μόνο η περιοχή αυτή αλλά και άλλα τμήματα της Ινδονησίας. Όχι ότι παραγνώριζα τη σημασία της συζήτησης για τα συγκεκριμένα προβλήματα των Μολούκων, ζητούσα ωστόσο και μία γενικότερη ανάλυση των προβλημάτων της Ινδονησίας, ανάλυση η οποία να υπερβαίνει τα στενά όρια των Μολούκων και να εξετάζει τα προβλήματα αυτά συνολικά και σε βάθος. Με λύπη μου βλέπω ότι δικαιώθηκα. Τα τελευταία νέα κάνουν λόγο για φοβερές σκηνές βίας στο Lombok, οι οποίες θυμίζουν τα γεγονότα στις Μολούκες και σε άλλα μέρη της Ινδονησίας όπου έχουν ξεσπάσει συγκρούσεις, ενώ προαναγγέλλονται και άλλες εστίες έντασης, όπως για παράδειγμα, στο Sulawesi. Οι συγκρούσεις αυτές αποτελούν καρπό ενορχηστρωμένων εκστρατειών με στόχο την υπόθαλψη του μίσους, στις οποίες μεταξύ άλλων ενέχεται και ο πρόεδρος της Εθνοσυνέλευσης. Είναι θετικές και ελπιδοφόρες ωστόσο οι αντιδράσεις του Προέδρου κ. Wahid. Πιστεύω ότι το Ευρωπαϊκό Κοινοβούλιο θα πρέπει οπωσδήποτε να τον υποστηρίξει στον αγώνα του κατά της μισαλλοδοξίας και υπέρ ενός μετριοπαθούς και φιλελεύθερου Ισλάμ. Θα πρέπει κυρίως να τον υποστηρίξουμε στον αγώνα του κατά σημαντικών τμημάτων του στρατού, ενός στρατού ο οποίος δεν αντιμετωπίζει αρκετά αποφασιστικά τα ταραχοποιά στοιχεία την ίδια στιγμή που αρνείται να αναλάβει τις ευθύνες του, για παράδειγμα για τον ρόλο που έπαιξε στο Ανατολικό Τιμόρ. Αυτό με το οποίο, ωστόσο, δεν μπορώ να συμφωνήσω είναι να υποστηριχθεί ο Πρόεδρος κ. Wahid, μέσω επανάληψης των πωλήσεων όπλων. Η ΕΕ διαθέτει πολλές δυνατότητες άσκησης επιρροής στα τεκταινόμενα στην Ινδονησία. Το ανέφεραν ήδη οι προηγούμενοι ομιλητές: παρατηρητές, ανθρωπιστική βοήθεια. Ας μην λησμονούμε όμως, και εδώ απευθύνω κυρίως έκκληση στα κράτη μέλη, και το εμπάργκο όπλων. Το ζητούμενο στην Ινδονησία είναι ο περιορισμός της επιρροής του στρατού και όχι η ενίσχυση και ο περαιτέρω εξοπλισμός.  Κύριε Πρόεδρε, κύριε Επίτροπε, κύριοι βουλευτές, διαπιστώνω ότι το Ευρωπαϊκό Συμβούλιο, κατά τη λήψη της απόφασής του να μη διατηρήσει σε ισχύ το εμπάργκο στις πωλήσεις όπλων προς την Ινδονησία, υιοθετεί αυτό το μήνα μια θέση που αντίκειται σε εκείνη που συνέστησε το Κοινοβούλιο τον προηγούμενο μήνα, και μάλιστα σε βάση ευρείας συναίνεσης. Μένει να δει κανείς κατά πόσο τα αίτια που υπαγόρευσαν την επιβολή του εμπάργκο έπαυσαν να υφίστανται, κατά συνέπεια δε και να διερευνήσει τη συνέπεια της θέσης του Κοινοβουλίου. Στο μεταξύ, βρισκόμαστε αντιμέτωποι με την κατάσταση στις Mολούκες νήσους, που πολύ εύγλωττα περιγράφεται στο κείμενο του κοινού ψηφίσματος που ήδη συζητούμε. Όπως είχα υποστηρίξει και πριν από ένα μήνα, η σημερινή κυβέρνηση της Ινδονησίας, που αναδείχθηκε με ελεύθερες εκλογές, στηριζόμενη σε δημοκρατικές αξίες, μεταξύ των οποίων ξεχωρίζω τον σεβασμό των ανθρωπίνων δικαιωμάτων, αξίζει την εκτίμηση και την αλληλεγγύη της διεθνούς κοινότητας. Η κατάσταση στις Mολούκες νήσους, που στην Ινδονησία δεν αποτελεί μεμονωμένη περίπτωση, ως συνέπεια κατά κύριο λόγο της πολιτικής της εσωτερικής μετανάστευσης που προώθησε η στρατιωτική δικτατορία του Suharto, στην οποία έρχεται να προστεθεί στην παρούσα φάση η δράση των ινδονησιακών ενόπλων δυνάμεων που επαναλαμβάνουν την ιστορία του Ανατολικού Τιμόρ στις χειρότερες στιγμές της, λες και τίποτε δεν έχει αλλάξει στη χώρα τους, δικαιολογεί τη φρόνηση και την υιοθέτηση κάποιων κριτηρίων σε ό,τι αφορά την έκφραση αλληλεγγύης. Συμφωνώ, λοιπόν, με την απαραίτητη ενδυνάμωση της διεθνούς συνεργασίας, εκφραζόμενη κυρίως με τη μορφή της παροχής ανθρωπιστικής βοήθειας στην Ινδονησία, καθώς και υπό τη μορφή αναπτυξιακής βοήθειας, εκφράζοντας έτσι την εκτίμησή μου για τον δημοκρατικό χαρακτήρα της σημερινής κυβέρνησης της εν λόγω χώρας και συμβάλλοντας στην ενίσχυση των δυνατοτήτων της για να παγιωθεί. Τάσσομαι κατά της πώλησης όπλων προς τις ένοπλες δυνάμεις, που ακόμη δεν έχουν αντιληφθεί ποια είναι η θέση τους στους κόλπους ενός κράτους δικαίου, που τις θέτει υπό τις διαταγές της κυβέρνησης. Δεδομένων των περιστάσεων, το ασφαλέστερο μήνυμα θα ήταν να διατηρηθεί το εμπάργκο στις πωλήσεις όπλων προς την Ινδονησία.  Η επιστροφή των στρατιωτικών στην εξουσία θα αποτελούσε καταστροφή για την Ινδονησία. Γι' αυτό, η Ευρώπη οφείλει να υποστηρίξει τον Πρόεδρο, κ. Wahid, στις προσπάθειές του να αποκαταστήσει την τάξη στις Μολούκες Νήσους. Μέχρι τώρα η Ευρωπαϊκή Ένωση δεν μπόρεσε να αναλάβει τις ευθύνες της. Θα πρέπει να προσφέρουμε περισσότερη ανθρωπιστική βοήθεια στη χώρα και να τη βοηθήσουμε, προκειμένου οι μουσουλμάνοι και οι χριστιανοί να καθίσουν στο τραπέζι των διαπραγματεύσεων. Μία ευρωπαϊκή αποστολή, για παράδειγμα, υπό την ηγεσία του πρώην Πρωθυπουργού των Κάτω Χωρών κ. Lubbers, θα μπορούσε να συνεισφέρει προς την κατεύθυνση αυτή. Η Ομάδα των Φιλελευθέρων εκφράζει τη λύπη της για τη μη παράταση του εμπάργκο όπλων. Οι εστίες έντασης στη χώρα παραμένουν, όπως και οι παραβιάσεις των ανθρωπίνων δικαιωμάτων. Το Συμβούλιο Γενικών Υποθέσεων αγνοεί, επομένως, τα κριτήρια της Ευρωπαϊκής Ένωσης για την επιβολή ενός εμπάργκο όπλων. Η απόφαση της Ευρωπαϊκής Ένωσης ενισχύει τελικά τους στρατιωτικούς στην Ινδονησία, κάτι απολύτως απαράδεκτο.  Κύριε Πρόεδρε, κύριε Επίτροπε, αγαπητοί συνάδελφοι, μετά την Αίγυπτο, την Τουρκία, τη Μέση Ανατολή γενικότερα, σήμερα οι πιέσεις, οι βιαιοπραγίες, οι δολοφονίες εναντίον χριστιανών εκτείνονται στην Ασία. Ήρθε η ώρα να εκφράσουμε με σθένος την αντίθεσή μας απέναντι σε αυτές τις δραματικές καταστάσεις. Το μήνυμα των θρησκειών των ιερών Βιβλίων είναι παρόλα αυτά σαφές, απλό και θετικό. Είναι αδιανόητο να παραποιείται για να δικαιολογήσει παρόμοιες φρικαλεότητες. Ο ισλαμισμός, ασκώντας αργή αλλά σταθερή πίεση, κατάφερε να εξορίσει την πλειοψηφία των χριστιανών της Ανατολής. Τί μπορούμε να κάνουμε συγκεκριμένα για να τους στηρίξουμε; Μια πλειάδα οργανώσεων στη Γαλλία και την Ευρώπη, προσπαθεί να τους συνδράμει έτσι, ώστε η εξορία να μην είναι η μόνη λύση που τους απομένει. Σήμερα τους χαιρετίζω από καρδιάς. Όσο γι' αυτές τις χώρες, πόσο φτωχότερες γίνονται και πόσο μεγάλη είναι αυτή η απώλεια! Οι χριστιανοί που υπήρχαν σε εκείνες τις χώρες πολύ πριν την εξάπλωση του Ισλάμ αποτελούν επίσης τις πολιτισμικές τους ρίζες. Στις Μολούκες Νήσους, η κατάσταση είναι οπωσδήποτε διαφορετική, δεδομένου ότι η κυβέρνηση της Ινδονησίας επιχειρεί, ανεπιτυχώς, να ελέγξει την κατάσταση, καθώς όπως είναι προφανές δεν είναι σε θέση να ελέγξει τις δικές της ένοπλες δυνάμεις. Από αυτό το γεγονός προκύπτει και η αδήριτη ανάγκη να μην άρουμε το εμπάργκο όπλων. Πολύ φοβάμαι ότι για μια ακόμη φορά οι χριστιανοί, πληρώνοντας με το αίμα τους, παίζουν τον ρόλο του αποδιοπομπαίου τράγου σε κρίσιμες καταστάσεις που υπερβαίνουν τις δυνατότητές τους. Η κρίση στην Ινδονησία έχει βαθιές οικονομικές, κοινωνικές, πολιτικές, καθώς επίσης και θρησκευτικές ρίζες. Γι' αυτό τον λόγο, αγαπητοί συνάδελφοι, η Ομάδα μας εκφράζει τον έντονο αποτροπιασμό της για τα όσα διαδραματίζονται στις Μολούκες Νήσους, όπως το ίδιο είχε πράξει και για τα γεγονότα στο ανατολικό Τιμόρ, καθώς και την βαθιά της ανησυχία για την τύχη των χριστιανών στη Μέση Ανατολή και σήμερα στην Ασία.  Κύριε Πρόεδρε, ο Πρόεδρος κ. Wahid εξακολουθεί να αρνείται ότι οι συγκρούσεις στις Μολούκες Νήσους έχουν τεθεί εκτός ελέγχου. Η θρησκευτική βία στην περιοχή, ισχυρίζεται, προέρχεται από μια βίαιη μειοψηφία, τις λεγόμενες "σκοτεινές δυνάμεις" , οι οποίες και υποκινούν διαρκώς τις συγκρούσεις. Πρόσφατες εικόνες και ανταποκρίσεις που λάβαμε μας κάνουν, ωστόσο, να υποθέτουμε ότι κάτι άλλο συμβαίνει. Είδαμε μεγάλης κλίμακας πυρπολήσεις εκκλησιών και ισλαμικών τεμενών και επανειλημμένες εκκλήσεις για κήρυξη ιερού πολέμου, jihad, γεγονός που υποδηλώνει τη σοβαρότητα της κατάστασης. Αλλά και η επέκταση των βιαιοτήτων στο Lombok και στο Sulawesi μας γεννά έντονες ανησυχίες, ενώ μάλιστα η αιματοχυσία στις Μολούκες διαρκεί ήδη πάνω από ένα χρόνο. Είναι φυσικά μεγάλος ο πειρασμός να κατονομάσει κανείς τους άμεσους υπαίτιους για τις συγκρούσεις. Ο Τύπος στην Ινδονησία δεν κάνει και τίποτε άλλο. Αμφιβάλλω, ωστόσο, έντονα εάν κάτι τέτοιο συνεισφέρει πραγματικά στην αντιμετώπιση των συγκρούσεων. Τη στιγμή αυτή φαίνεται μάλιστα ότι τα μέσα μαζικής ενημέρωσης με τη στάση τους απλώς ενθαρρύνουν τη διαιώνιση των ταραχών. Η παρουσίασή τους πολύ συχνά αποτελεί αιτία για ξέσπασμα νέων συγκρούσεων. Εκτός από τον Τύπο, και ο στρατός της χώρας παίζει ύποπτο ρόλο. Τόσο οι μουσουλμάνοι όσο και οι χριστιανοί της χώρας εκφράζουν κατηγορίες κατά του στρατού. Ο κ. Wahid προσπαθεί να θέσει τον στρατό υπό τον έλεγχό του, ωστόσο, δεν το έχει κατορθώσει ακόμη. Γι' αυτό και δεν θεωρώ σκόπιμη την άρση του εμπάργκο όπλων κατά της Ινδονησίας. Το κοινό ψήφισμα καλεί το Συμβούλιο, την Ευρωπαϊκή Επιτροπή και το Κοινοβούλιο να στείλουν αντιπροσωπείες με στόχο την εξεύρεση λύσης για τις συγκρούσεις στην Ινδονησία. Εμείς φυσικά δεν μπορούμε να υπαγορεύσουμε κάποιες έντιμες λύσεις. Οι εθνοτικές και θρησκευτικές μειονότητες, καθώς και άλλοι κοινωνικοί φορείς μέσα στην κοινωνία της Ινδονησίας οφείλουν να αναλάβουν το καθήκον οικοδόμησης μιας κοινωνίας των πολιτών στη χώρα. Βέβαια θα πρέπει το ταχύτερο δυνατό να προσφέρουμε ανθρωπιστική βοήθεια σε αυτούς που τη χρειάζονται.  Κύριε Πρόεδρε, η Επιτροπή συμμερίζεται τη γνώμη που εξέφρασε το Κοινοβούλιο στην πρόταση ψηφίσματός του. Ταυτόχρονα συμμερίζεται τη γνώμη του Κοινοβουλίου σε ό,τι αφορά την αυστηρή δέσμευση της κυβέρνησης της Ινδονησίας να προαγάγει τη δημοκρατία και τον σεβασμό των δικαιωμάτων του ανθρώπου, καθώς και την ανάγκη στήριξης της κυβέρνησης της Ινδονησίας στις προσπάθειές της να περιορίσει τη βία και να αποκαταστήσει τα δικαιώματα του ανθρώπου στην επαρχία των Μολούκων. Όσον αφορά τη χρήση του ειρηνευτικού διαλόγου ως μέσου για την αποκατάσταση της ειρήνης μεταξύ των μουσουλμανικών και χριστιανικών κοινοτήτων, η Επιτροπή είναι πεπεισμένη ότι η παρούσα κατάσταση - η οποία είναι ιδιαιτέρως ανησυχητική - απαιτεί προσπάθεια εκ μέρους της διεθνούς κοινότητας. Υπό αυτό το πνεύμα λοιπόν πρέπει να στηρίξουμε την κυβέρνηση της Ινδονησίας και να αποφύγουμε οποιαδήποτε αντίδραση η οποία θα λειτουργεί ως τιμωρία. Η τελευταία δήλωση της Προεδρίας, η οποία έγινε την η Ιανουαρίου, αντανακλά πολύ καλά αυτήν τη στάση και εξ ονόματος του Επιτρόπου Patten, μπορώ να σας διαβεβαιώσω ότι η Επιτροπή συνυπογράφει τις απόψεις που εκφράζονται στη δήλωση. Εν πάση περιπτώσει, το Συμβούλιο Γενικών Υποθέσεων, το οποίο θα συγκληθεί την Δευτέρα Ιανουαρίου, θα αποτελέσει μια ευκαιρία να εξεταστεί το αίτημα του Κοινοβουλίου. Επιπλέον, η επικείμενη επίσκεψη του Προέδρου της Ινδονησίας τόσο στις Βρυξέλλες, όσο και σε άλλες ευρωπαϊκές πρωτεύουσες, θα μας δώσει τη δυνατότητα να διαβεβαιώσουμε τόσο τον ίδιο όσο και την κυβέρνησή του, για τη βούλησή μας να καταβάλουμε όλες τις αναγκαίες προσπάθειες προκειμένου να διευθετηθεί το θέμα ειρηνικά. Όσον αφορά την ανθρωπιστική βοήθεια, τόσο το Ευρωπαϊκό Γραφείο Ανθρωπιστικής Βοήθειας Εκτάκτου Ανάγκης , όσο και η Επιτροπή, είναι διατεθειμένοι να την ενισχύσουν.  Η συζήτηση έληξε. Η ψηφοφορία θα διεξαχθεί στις  Βενεζουέλα Η ημερήσια διάταξη προβλέπει συζήτηση επί των ακόλουθων έξι προτάσεων ψηφίσματος: Β-/ των βουλευτών Muscardini και Ribeiro e Castro, εξ ονόματος της Ομάδας Ένωση για την Ευρώπη των Εθνών, σχετικά με την Βενεζουέλα· Β-/ του βουλευτού Medina Ortega, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με τις καταστροφικές πλημμύρες στη Βενεζουέλα· Β-/ των βουλευτών Sαnchez Garcνa και Di Pietro εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τις καταστροφικές πλημμύρες στη Βενεζουέλα· Β-/ του βουλευτού Wurtz και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών, σχετικά με τις πλημμύρες στη Βενεζουέλα· Β-/ των βουλευτών Knφrr Borrΰs και Lipietz, εξ ονόματος της Ομάδας των Πρασίνων/ Ευρωπαϊκής Ελεύθερης Συμμαχίας, σχετικά με τις καταστροφικές πλημμύρες στη Βενεζουέλα· Β-/ των βουλευτών Marques και Salafranca Sαnchez-Neyra, εξ ονόματος της Ομάδας του Ευρωπαϊκού Λαϊκού Κόμματος και των Ευρωπαίων Δημοκρατών, σχετικά με την καταστροφή στη Βενεζουέλα.  Κύριε Πρόεδρε, όποιος παρακολουθήσει τη συζήτηση των επειγόντων θεμάτων στο Ευρωπαϊκό Κοινοβούλιο θα αντιληφθεί πως, από ό,τι φαίνεται, η ιστορία της Ευρώπης περιστρέφεται και πάλι γύρω από μας. Δηλαδή, κατά την προηγούμενη συζήτηση για τις Μολούκες ακούσαμε πολλά ολλανδικά και τώρα φοβάμαι ότι ο κ. Επίτροπος θα ακούσει πολλά ισπανικά, επειδή μιλάμε για τη Βενεζουέλα. Αυτό που συμβαίνει είναι ότι η ιστορία της Ευρώπης περιστρέφεται γύρω από εμάς. Δηλαδή, οι Ευρωπαίοι, που κατακτήσαμε άλλοτε τον κόσμο, τώρα επηρεαζόμαστε, κατά κάποιον τρόπο, από τα γεγονότα που συμβαίνουν εκτός της ηπείρου μας, ώστε όταν μιλά καθένας από μας, μολονότι - προπαντός στον κ. Επίτροπο - οι αγορεύσεις μας μπορεί να μοιάζουν με λιτανεία διαμαρτυριών, μιλά εκφράζοντας τη γνώμη του εκλογικού σώματος. Συγκεκριμένα, στη χώρα μου - την Ισπανία - και στην περιφέρεια από την οποία κατάγομαι - τις Καναρίους Νήσους - η καταστροφή της Βενεζουέλας έγινε αισθητή σαν να είχε συμβεί στο δικό μας έδαφος. Αυτό για το οποίο λυπάμαι, ετούτη τη στιγμή, είναι ότι ο κ. Βusquin, ο οποίος είναι σπουδαίος Επίτροπος και σπουδαίος πολιτικός και είναι σε θέση να γνωρίζει τα προβλήματα, δεν είναι ο αρμόδιος Επίτροπος για την υπόθεση, διότι μάλλον έχει ήδη γραπτή την απάντηση και ό,τι και αν του έλεγα εγώ δεν πρόκειται να επηρεάσει την απάντησή του, διότι είμαι βέβαιος ότι δεν μπορεί να την επηρεάσει. Ελπίζω όμως ότι θα διαβάσει τουλάχιστον την πρόταση ψηφίσματος και θα λάβει θέση για κάποιο από τα θέματα που μας απασχολούν. Η καταστροφή της Βενεζουέλας δεν ήταν συνηθισμένη καταστροφή. Μιλάμε για αγνοούμενους , για την εξαφάνιση ενός κρατιδίου , όπου βρίσκεται το αεροδρόμιο της Maiquetνa και το λιμάνι της La Guaira, που είναι η είσοδος ή ο προθάλαμος της Βενεζουέλας. Πρέπει να ανοικοδομηθεί αυτό το κρατίδιο και να ανοικοδομηθεί με τρόπο που να μην προξενήσει νέα καταστροφή. Διότι η καταστροφή δεν προκλήθηκε από απλή αμέλεια των αρχών. Προκλήθηκε από την κατάρρευση μιας ολόκληρης κορυφογραμμής - της κορυφογραμμής του Εθνικού Πάρκου Αvila - και αυτό πρέπει επομένως να ληφθεί υπόψη την ώρα της ανοικοδόμησης. Ελπίζω ότι η Επιτροπή θα λάβει υπόψη της τις παρατηρήσεις του Ευρωπαϊκού Κοινοβουλίου και ότι θα εξετάσει τη δυνατότητα σύγκλησης μιας "διάσκεψης χορηγών" ή κάποιας άλλης μορφής συνάντησης με άλλους οργανισμούς και κράτη, προκειμένου να μπορέσουμε όλοι μαζί να βοηθήσουμε την κυβέρνηση της Βενεζουέλας να ανοικοδομήσει ένα πολύ σημαντικό τμήμα της χώρας.  S) Κύριε Πρόεδρε, κύριε Επίτροπε, κυρίες και κύριοι βουλευτές, εμάς τους πολίτες που ζούμε στις Καναρίους Νήσους, μια εξόχως απόκεντρη περιφέρεια της Ευρωπαϊκής Ένωσης, όλα όσα συμβαίνουν στη Βενεζουέλα μας επηρεάζουν σημαντικά, αφού χιλιάδες συμπατριώτες μας αναγκάστηκαν να μεταναστεύσουν σ' αυτή τη δημοκρατία στα μέσα του προηγούμενου αιώνα, σε σημείο που να θεωρούμε τη Βενεζουέλα όγδοη νήσο μας. Γι' αυτό και είμαστε συγκλονισμένοι από την καταστροφή που έπληξε τα κρατίδια Vargas και Μiranda στα μέσα του περασμένου Δεκεμβρίου εξαιτίας των καταρρακτωδών βροχών, των κατολισθήσεων και των πλημμυρών στα παράλια της Βενεζουέλας, στους πρόποδες του Αvila, εθνικού πάρκου στο οποίο είχα την ευκαιρία να εργαστώ επαγγελματικά. Οι ανθρώπινες απώλειες ήταν μεγάλες, όπως και οι τραυματισμοί, ενώ οι υλικές απώλειες έφθασαν τις χιλιάδες εκατομμύρια ευρώ. Μπροστά σε τέτοιου μεγέθους καταστροφή αντιδρούμε όλοι, σε Ευρώπη και Αμερική, με ανθρωπιστική βοήθεια και οικονομική υποστήριξη, με υποδειγματική αλληλεγγύη, υπήρξε δηλαδή ταχεία διεθνής ανταπόκριση σε όλα τα επίπεδα, συμπεριλαμβανομένης της Ευρωπαϊκής Επιτροπής, ορισμένων κρατών μελών και ορισμένων ισπανικών κοινοτήτων που έχουν οικογενειακούς δεσμούς με τη Βενεζουέλα. Τώρα που ξεπεράστηκε η αρχική φάση, και παρά τις άλλες φυσικές απειλές των τελευταίων ημερών, καθίσταται πιο αναγκαίο από ποτέ να αποκατασταθούν και να ανοικοδομηθούν οι κατοικίες, οι εξοπλισμοί και οι υποδομές που επλήγησαν - επιπλέον των απαιτούμενων υδρολογικών διορθώσεων - καθώς και να υποστηριχθούν ηθικά και οικονομικά τα θύματα αυτής της φυσικής καταστροφής, που αποτελεί μία από τις πιο σημαντικές τραγωδίες της πρόσφατης ιστορίας της Λατινικής Αμερικής και ειδικότερα της Βενεζουέλας. Γι' αυτούς τους λόγους, παρουσιάσαμε όλοι από μια πρόταση ψηφίσματος που αποσκοπεί στην εφαρμογή, βασικά από την Ευρωπαϊκή Ένωση, μεταξύ άλλων ενός προγράμματος τεχνικής και χρηματοδοτικής συνεργασίας, σε συντονισμό με τα κράτη μέλη και άλλους οργανισμούς, το οποίο θα δώσει τη δυνατότητα να μετριασθούν και να αντισταθμιστούν οι επιπτώσεις αυτής της φυσικής καταστροφής. Μπορώ να σας εγγυηθώ ότι στην προκειμένη περίπτωση η καταστροφή της Βενεζουέλας αντιμετωπίστηκε πραγματικά ως "επίκαιρο, επείγον και σημαντικό" θέμα.  S) Κύριε Πρόεδρε, πιστεύω ότι το λυπηρό ίσως είναι ότι αναγκαζόμαστε κάθε λίγο να μιλάμε για τις διάφορες καταστροφές που ερημώνουν συγκεκριμένα μέρη του κόσμου με μεγαλύτερη συχνότητα από άλλα, καθώς ίσως και για χώρες που, λόγω της μεγαλύτερης φτώχειας τους και των ασθενέστερων υποδομών τους, πληρώνουν πιο ακριβά από ό,τι αν ήταν ισχυρότερες. Το ίδιο μπορεί να ειπωθεί και για τους πολίτες τους, διότι στην περίπτωση της Βενεζουέλας πρέπει να μιλήσουμε - όπως και στην περίπτωση του τυφώνα Mitch - για τις μεγάλες απώλειες ανθρώπινων ζωών. Φυσικά, ζητούμε από τα ευρωπαϊκά θεσμικά όργανα να παράσχουν οικονομική βοήθεια - που την έχουν ήδη παράσχει, έχουν ήδη προτείνει ευρώ για την αντιμετώπιση των άμεσων δαπανών - αλλά ζητούμε επίσης να συνεργαστούν και με άλλους τρόπους με την κυβέρνηση και τους πολίτες της Βενεζουέλας. Μέσα στην ίδια εβδομάδα μιλήσαμε για μια καταστροφή που συνέβη στην Ευρώπη και αναφέραμε ότι η αλλαγή του κλίματος μπορεί να έχει σχέση - και πολλοί εμπειρογνώμονες ήδη το βεβαιώνουν - με τον διαρκή πολλαπλασιασμό των κακώς καλούμενων "φυσικών" καταστροφών. Πιστεύουμε ότι με αυτό πρέπει να έχει σχέση η ανθρώπινη επέμβαση. Στη δε περίπτωση της Βενεζουέλας - την οποία είχαμε την ευκαιρία να επισκεφθούμε με αφορμή τη Συνδιάσκεψη του Ευρωπαϊκού και του Λατινοαμερικανικού Κοινοβουλίου - είναι εμφανής η ανεξέλεγκτη αστικοποίηση και οι προσβολές απέναντι στο περιβάλλον, που ίσως επιδεινώνουν αυτές τις καταστάσεις. Γι' αυτό, κύριε Πρόεδρε, πρέπει να αντιμετωπιστούν οι επείγουσες ανάγκες ανασύστασης όλων των υποδομών. Τα ευρωπαϊκά θεσμικά όργανα, τα κράτη μέλη και ορισμένες ΜΚΟ πρέπει να συνεργαστούν με άλλες χώρες, για να μπορέσει να μετριαστεί κατά το δυνατόν αυτή η καταστροφή, που έχει προξενήσει ανεπανόρθωτες ζημιές.  S) Κύριε Πρόεδρε, δεν θέλω να καταλήξω σε περιττή επανάληψη των δηλώσεων των ομιλητών που έλαβαν τον λόγο πριν από μένα. Κατάγομαι και εγώ από μια περιοχή, τη Χώρα των Βάσκων, όπου υπάρχει μεγάλο αίσθημα αλληλεγγύης, καθώς η Βενεζουέλα υπήρξε χώρα υποδοχής μεταναστών από όλη την Ισπανία γενικά, και από τη Χώρα των Βάσκων ειδικότερα, και μας παρείχε, όλα εκείνα τα ατέλειωτα χρόνια της φρανκικής δικτατορίας, ανεκτίμητη βοήθεια τόσο από ηθική όσο και από υλική άποψη. Και επειδή "ενός κακού μύρια έπονται", αυτές τις μέρες μάθαμε ότι σημειώθηκε σεισμός έξι βαθμών της κλίμακας Ρίχτερ, συνοδευόμενος μάλιστα και από θαλάσσιο σεισμικό κύμα. Καθώς είναι κοινό ανάμεσά μας το αίσθημα της θλίψης και της αλληλεγγύης, θέλω να επικεντρώσω και εγώ την παρέμβασή μου σε ορισμένες πτυχές που υπερβαίνουν τη βραχυπρόθεσμη υλική βοήθεια και το ψήφισμα αυτό καθαυτό. Είναι απαραίτητο να εξεταστεί το αναπτυξιακό πρότυπο, όχι μόνο της Βενεζουέλας, αλλά και άλλων χωρών, και να αναπροσαναρμοσθούν τα σημεία που δεν συμβαδίζουν με τη διατήρηση και τον σεβασμό του περιβάλλοντος. Πρέπει να χορηγηθούν επίσης επιδοτήσεις για τη μελέτη αυτών των πτυχών και της αρνητικής επίδρασης που έχουν ορισμένοι βιομηχανικοί κλάδοι στην περιβαλλοντική ισορροπία, και όχι μόνο στη Βενεζουέλα. Πρέπει να πραγματοποιηθεί μια Διάσκεψη Ευρωπαϊκής Ένωσης-Λατινικής Αμερικής για την αντιστροφή των τάσεων εξάρτησης και εξαγωγής ενεργειακών πόρων, καθώς και της τυφλής εκμετάλλευσης αυτών των πόρων. Πρέπει να γίνει ό,τι είναι απαραίτητο για την πρόληψη τέτοιων καταστροφών. Πρέπει, συνεπώς, να δοθεί προσοχή σε όλα αυτά τα σημεία και επίσης - πώς θα μπορούσε διαφορετικά! - στα σημεία που περιλαμβάνονται στο ψήφισμα. Τέλος, δεν θέλω να χάσω την ευκαιρία να επιστήσω την προσοχή σας και στις καταγγελίες για παραβιάσεις των ανθρώπινων δικαιωμάτων στη Βενεζουέλα υπό το πρόσχημα της δράσης κατά της λεηλασίας στις πληγείσες ζώνες. Ούτε απέναντι σ' αυτό μπορούμε να κλείσουμε τα μάτια. Η αλληλεγγύη μας με τον λαό της Βενεζουέλας δεν πρέπει να μας κάνει να μειώσουμε την επιφυλακή μας κατά την επιτήρηση ατόμων σαν τον Πρόεδρο Chαvez, έναν λαϊκιστή Πρόεδρο που έχει επιδείξει ανησυχητικά δείγματα αδιαλλαξίας και εκφοβισμού σε διάφορους τομείς, συμπεριλαμβανομένων των μέσων επικοινωνίας, αν και υπάρχουν ευρωπαίοι εκπρόσωποι που είναι διατεθειμένοι να "κάνουν τα στραβά μάτια" για να μην έλθουν σε ρήξη μαζί του.  Η Βενεζουέλα αποτελεί για περισσότερους από συμπατριώτες μου τη χώρα των ευκαιριών για μια καλύτερη ζωή. Η Βενεζουέλα τούς υποδέχτηκε με ανοικτές αγκάλες. Το ίδιο συνέβη και με εκατοντάδες χιλιάδες άλλους Ευρωπαίους μετανάστες. Ας επισημανθεί, εξάλλου, ότι πάνω από το % των Πορτογάλων που μετανάστευσαν στη Βενεζουέλα κατάγονται από τη δική μου περιφέρεια, τη νήσο Μαδέρα. Η μεγάλη αυτή σχέση δικαιολογεί τη βαθιά θλίψη και συγκίνηση με την οποία παρακολουθούμε την καταστροφή. Από αυτήν όμως απορρέει και ένα ισχυρό αίσθημα αλληλεγγύης. Η ανακοίνωση λοιπόν της Επιτροπής σχετικά με την παροχή ανθρωπιστικής βοήθειας ήταν κάτι το πολύ ευχάριστο. Ωστόσο, οι διαστάσεις της τραγωδίας, όπως αυτές αποκαλύπτονται, έρχονται να καταδείξουν την ανεπάρκεια αυτής της βοήθειας. Πράγματι, η Βενεζουέλα αντιμετωπίζει την μεγαλύτερη φυσική καταστροφή που συνέβη στη Λατινική Αμερική κατά τον ό αιώνα. Ήδη έχει βεβαιωθεί ο θάνατος περισσοτέρων από χιλιάδων ατόμων. Εκατοντάδες χιλιάδες έμειναν άστεγοι. Οι υλικές ζημίες εκτιμώνται σε έως δισεκατομμύρια δολάρια. Απωλέσθησαν χιλιάδες θέσεις εργασίας. Αντιμέτωπη με αυτή την εντυπωσιακή και συνάμα τραγική εικόνα, η Ευρωπαϊκή Ένωση οφείλει να ενισχύσει ουσιαστικά την αλληλεγγύη της προς τη Βενεζουέλα. Αυτός ήταν και ο στόχος μου όταν υπέβαλα σε αυτό το Κοινοβούλιο μία πρόταση ψηφίσματος. Η βούλησή μας ήταν το Ευρωπαϊκό Κοινοβούλιο, αντιπροσωπευτικό όργανο των λαών της Ευρώπης, να καταστήσει έκδηλη τη λύπη και την αλληλεγγύη του. Θελήσαμε ακόμη το Κοινοβούλιο να παροτρύνει την Επιτροπή να ενισχύσει την ανθρωπιστική βοήθεια προκειμένου να αντιμετωπιστούν οι απερίγραπτες ανάγκες σε τομείς, όπως αυτών της ιατροφαρμακευτικής περίθαλψης, της ύδρευσης, της δημόσιας υγιεινής, του εφοδιασμού με τρόφιμα κ.λπ. Θελήσαμε επίσης να προτείνουμε στην Επιτροπή να καταρτίσει ένα μεσοπρόθεσμο σχέδιο δράσης για την ανοικοδόμηση υποδομών και κατοικιών, δεδομένου ότι η αποκατάσταση της πληγείσας περιοχής θα μπορούσε να διαρκέσει περισσότερο από επτά έτη. Το εν λόγω σχέδιο θα πρέπει, μεταξύ άλλων, να προωθήσει και να ενθαρρύνει την επανέναρξη των οικονομικών δραστηριοτήτων με την παροχή οικονομικών κινήτρων, την επιδοτούμενη χρηματοδότηση και την παροχή εξειδικευμένης βοήθειας. Θελήσαμε επίσης να καλέσουμε την Επιτροπή να κινητοποιήσει στο μέγιστο δυνατό βαθμό τις δυνατότητές της, προκειμένου να εξασφαλίσει τα μέσα εκείνα που είναι απαραίτητα για την υλοποίηση των δράσεων που προανέφερα. Δεν επιθυμούσαμε να αρκεστούμε μόνο στις καλές προθέσεις. Κύριε Πρόεδρε, αυτό ήταν το ελάχιστο που θα μπορούσαμε να κάνουμε για τον πληθυσμό που επλήγη από τις πλημμύρες.  S) Κύριε Πρόεδρε, πιστεύω ότι η Ευρωπαϊκή Ένωση θα διέπραττε σοβαρό λάθος, αν υποτιμούσε τις διαστάσεις αυτής της τραγωδίας που έζησε η Βενεζουέλα, στην οποία, όπως μνημονεύθηκε εδώ, έχασαν τη ζωή τους χιλιάδες άτομα. Είναι πολύ ωραίο να εκφράζουμε την αλληλεγγύη μας, αλλά είναι σημαντικό και επείγον να περάσουμε από τα λόγια στα έργα. Η κοινοτική ανταπόκριση πρέπει να μεταφραστεί σε ένα ευρύ πρόγραμμα ανοικοδόμησης και αποκατάστασης της χώρας, το οποίο να περιλαμβάνει διάφορα κεφάλαια: την ενίσχυση της ανθρωπιστικής και επείγουσας βοήθειας και τη θέσπιση γραμμών του προϋπολογισμού για την ανοικοδόμηση και την αποκατάσταση, με συμπληρωματικό χαρακτήρα. Και όταν λέω με συμπληρωματικό χαρακτήρα, το λέω επειδή το Συμβούλιο Υπουργών θα εγκρίνει την προσεχή Δευτέρα μία δήλωση βασισμένη σε μια συμφωνία που συνήψαν τα μέλη της Επιτροπής Μονίμων Αντιπροσώπων , στην οποία αναφέρεται ότι θα καταβληθεί προσπάθεια ανάλογα με τα υπάρχοντα διαθέσιμα μέσα. Είναι αδύνατο να μπορέσει να χρηματοδοτηθεί αυτή η προτεραιότητα με τους πόρους που αφορούν τον τυφώνα Mitch. Αυτό που ζητά στην προκειμένη περίπτωση το Ευρωπαϊκό Κοινοβούλιο - και το ζητά και ως σκέλος της αρμόδιας για τον προϋπολογισμό αρχής - είναι να καταρτίσει η Επιτροπή μια φιλόδοξη πρόταση, η οποία να δίνει απάντηση στην κατάσταση που έχει δημιουργηθεί. Θα ήταν ενδιαφέρον επίσης να εξεταστούν από την Επιτροπή οι δυνατότητες που παρουσιάζει η εφαρμογή εμπορικών μέτρων, εντός των πλαισίων που προβλέπονται από το κοινοτικό σύστημα γενικευμένων προτιμήσεων, καθώς και η διεύρυνση και επέκταση των δανείων από την Ευρωπαϊκή Τράπεζα Επενδύσεων. Ακόμη, η Ευρωπαϊκή Ένωση θα πρέπει να υποστηρίξει τη "διεθνή διάσκεψη χορηγών", ως απόδειξη της αλληλεγγύης της, ως απόδειξη της συνδρομής της, και για να σταθεί στο ύψος των ελπίδων που εναποθέτει αυτές τις στιγμές σ' εμάς ένας λαός που υποφέρει, ένας λαός φίλος της Ευρωπαϊκής Ένωσης, όπως είναι ο λαός της Βενεζουέλας.  Κύριε Πρόεδρε, αν η ζημιά που υπέστη η Βενεζουέλα φαντασθούμε ότι μεταφερόταν στο έδαφος της Ομοσπονδιακής Δημοκρατίας της Γερμανίας, τότε τα πράγματα θα είχαν περίπου ως εξής: θα είχε καταστραφεί ολόκληρη η παράκτια περιοχή της χώρας και θα είχαν χάσει τη ζωή τους άνθρωποι. Στα στοιχεία αυτά βλέπει κανείς τις τρομερές διαστάσεις τις οποίες είχε αυτή η συμφορά για μια χώρα όπως η Βενεζουέλα. Σίγουρα δεν είναι μακάβριο αν πω τώρα ότι το καλύτερο που θα μπορούσε να συμβεί στη Βενεζουέλα αυτή τη στιγμή θα ήταν να υπάρξει μια όσο το δυνατόν πιο υψηλή τιμή του πετρελαίου, για να μπορέσει η Βενεζουέλα να χρηματοδοτήσει όσο το δυνατόν περισσότερα έργα με δικές της δυνάμεις. Αυτό για μας είναι ασφαλώς δυσάρεστο, επειδή κοστίζει πολύ, αλλά για τη Βενεζουέλα θα ήταν πλεονέκτημα. Από αυτή την άποψη η Βενεζουέλα, παρόλη τη ζημιά που υπέστη, είναι σε καλύτερη μοίρα απ' ό,τι η Κεντρική Αμερική μετά τον τυφώνα Mitch. Αυτό όμως είναι μικρή παρηγοριά μπροστά στις τρομερές καταστροφές. Γι' αυτό και η αξίωση για μια διεθνή διάσκεψη χορηγών με την ενεργό συμμετοχή της Επιτροπής έχει νόημα. Εκτός αυτού, περιμένω - όπως και οι συνάδελφοί μου - η Επιτροπή να μας υποβάλει όσο το δυνατόν συντομότερα ένα σχέδιο για το πώς μπορεί, σε συνεννόηση με την κυβέρνηση της Βενεζουέλας, να βοηθήσει στην περίπτωση αυτή. Οι πολίτες της Βενεζουέλας είναι βέβαιοι για τη συμπόνια μας. Όμως, χρειάζονται φυσικά και χρήματα, φαντασία και συνεργασία κατά την ανοικοδόμηση. Επιτρέψτε μου να προσθέσω ότι η παγκοσμιοποίηση δεν είναι απλώς εμπόριο αλλά και αλληλεγγύη. Σε μια τόσο γιγαντιαία καταστροφή επιβάλλεται όμως ακόμη να ρωτήσουμε για τα αίτια. Φοβάμαι πως θα είμαστε όλο και πιο συχνά αναγκασμένοι να ασχολούμαστε με φυσικές καταστροφές, για τις οποίες οι άνθρωποι φέρουν μέρος της ευθύνης. Σίγουρα, ο άνθρωπος είναι ανίσχυρος απέναντι σε μια φυσική αλλαγή του κλίματος. Όμως στο μεταξύ έχουν προστεθεί οι εκπομπές αερίων του θερμοκηπίου. Εδώ ακριβώς βρίσκεται το πρόβλημα. Δυστυχώς, η Ευρώπη δεν εκπληρώνει τις υποχρεώσεις που ανέλαβε στο Κυότο. Ελπίζω αυτή η καταστροφή - και δυστυχώς και άλλες καταστροφές - να αποτελέσει αφορμή για μας ώστε να σκεφτούμε πάνω στο θέμα και να λάβουμε επίσης μέτρα, για να μη χρειάζεται να μιλάμε διαρκώς στις συζητήσεις κατεπείγοντος για τις καταστροφές, αλλά να μπορούμε ίσως να μιλάμε και για εκείνα που είναι δυνατόν να κάνουμε προληπτικά ώστε οι καταστροφές να μην λαμβάνουν τέτοιες διαστάσεις. Αν η ίδια η φύση απαιτεί τις καταστροφές, θα έπρεπε τουλάχιστον να μην είναι υπεύθυνος ο άνθρωπος.  Κύριε Πρόεδρε, η Επιτροπή συμμερίζεται τις ανησυχίες που εξέφρασαν οι βουλευτές του Κοινοβουλίου σχετικά με την καταστροφική κατάσταση στη Βενεζουέλα και θα μεταφέρω στον κ. Nielsen τις διάφορες παρατηρήσεις σας. Λαμβάνοντας υπόψη το εύρος της καταστροφής, η Επιτροπή αντέδρασε άμεσα εγκρίνοντας, ήδη στις και Δεκεμβρίου , αποφάσεις που εφαρμόστηκαν άμεσα και οι οποίες αφορούν την παροχή ανθρωπιστικής βοήθειας , εκατομμυρίων ευρώ. Βέβαια, δεδομένης της επιτακτικής ανάγκης να πραγματοποιηθεί μια εκτίμηση των αναγκών, ένας εμπειρογνώμονας του Ευρωπαϊκού Γραφείου Ανθρωπιστικής Βοήθειας μετέβη στη Βενεζουέλα ήδη από την α Δεκεμβρίου. Τις προσεχείς ημέρες θα μεταβεί στον τόπο της καταστροφής ένας μόνιμος αντιπρόσωπος του ECHO, προκειμένου να συντονίσει την ανθρωπιστική βοήθεια και να διασφαλίσει την εφαρμογή των προγραμμάτων. Λαμβάνοντας υπόψη τον υψηλό κίνδυνο επιδημιών όπως, μεταξύ άλλων χολέρας και λέπρας, κίνδυνο που επιβεβαίωσε το Υπουργείο Υγείας της Βενεζουέλας, η Επιτροπή ετοιμάζει μια τρίτη απόφαση για την παροχή εκατομμυρίων ευρώ με σκοπό την αποκατάσταση του συστήματος πόσιμου νερού και τη διεξαγωγή επιδημιολογικού υγειονομικού ελέγχου. Συμμερίζομαι την άποψη του κ. Linkohr όσον αφορά την ευκαιρία που μας δίδεται να διαμορφώσουμε για το μέλλον μια γενική θεώρηση σχετικά με τις καταστροφές, και ορισμένες μελέτες βαίνουν προς αυτήν την κατεύθυνση. Εξυπακούεται ότι εκτός από την Επιτροπή, η διεθνής κοινότητα ανταποκρίθηκε άμεσα και γενναιόδωρα στην έκκληση που απηύθυνε η κυβέρνηση. Σύμφωνα με το Γραφείο Συντονισμού Ανθρωπιστικής Βοήθειας των Ηνωμένων Εθνών, το συνολικό ποσό των ενισχύσεων ανέρχεται σήμερα σε εκατομμύρια δολάρια περίπου, εκ των οποίων τα εκατομμύρια προέρχονται από την Ευρωπαϊκή Ένωση. Ανταποκρινόμενη στις επιθυμίες του Κοινοβουλίου, η Επιτροπή ετοιμάζει εντούτοις και αυτή μια αποστολή εμπειρογνωμόνων, προκειμένου να εκτιμήσουν την κατάσταση στη Βενεζουέλα και να προσδιορίσουν συγκεκριμένες δράσεις. Με βάση τα αποτελέσματα αυτής της πραγματογνωμοσύνης θα αποφασίσει την ανάληψη ενός σχεδίου μεσοπρόθεσμης ανοικοδόμησης. Η Επιτροπή θα είναι ιδιαίτερα προσεκτική στα ζητήματα που αφορούν το περιβάλλον κατά την εφαρμογή των δράσεων αποκατάστασης. Σε αυτό το στάδιο, δεν είμαστε σε θέση να προσδιορίσουμε το ποσό της ενίσχυσης, το οποίο θα καθοριστεί με βάση τα αποτελέσματα της αποστολής εμπειρογνωμόνων και της διαβούλευσης με τους άλλους δωρητές. Η Επιτροπή θα συνεργαστεί στενά με τους άλλους δωρητές, προκειμένου να προωθηθεί ο συντονισμός των προσπαθειών της διεθνούς κοινότητας και να καθοριστούν οι προτεραιότητες δράσης. Είναι επομένως ουσιαστικό να δημιουργηθεί το συντομότερο δυνατό ένα σύστημα συντονισμού της διεθνούς ενίσχυσης.  Η συζήτηση έληξε. Η ψηφοφορία θα διεξαχθεί στις Αντιπροέδρου  Κύριε Πρόεδρε, θέλω να καταγραφεί στα πρακτικά η διαμαρτυρία μου για την καθυστέρηση της ψηφοφορίας, που προβλεπόταν για τις , χωρίς να μεσολαβήσει η παραμικρή εξήγηση. Πρόκειται για παντελή έλλειψη σεβασμού προς το Σώμα και προς όλους τους συναδέλφους που βρισκόμασταν εδώ την καθορισμένη ώρα. Θα διέκρινα κάποια δικαιολογία μόνο αν υπήρχε λόγος ανωτέρας βίας, όπως έμφραγμα του μυοκαρδίου της κυρίας ή του κυρίου Προέδρου. Αν δεν συμβαίνει κάτι τέτοιο, θεωρώ το γεγονός απαράδεκτη υποτίμηση των συναδέλφων βουλευτών.  Κύριε Martνnez, κατανοώ απολύτως τη στάση σας. Το μόνο που μπορώ να σας πω σε αυτό το στάδιο είναι ότι το ζήτημα θα παραπεμφθεί στη Διάσκεψη των Προέδρων, οι οποίοι ήταν εκείνοι που ζήτησαν την καθυστέρηση. Βασικά, είναι αρμοδιότητα της Ολομέλειας ο καθορισμός της ημερήσιας διάταξης, αλλά για τον έναν ή τον άλλον λόγο η Διάσκεψη των Προέδρων, η οποία ακόμη τώρα συνεδριάζει, αποφάσισε την αναβολή της συνεδρίασης για άλλη μισή ώρα. Ασφαλώς θα φροντίσω να διαβιβασθούν οι παρατηρήσεις σας με όσο το δυνατόν πιο έντονο ύφος. Ελπίζω αυτό να σας ικανοποιεί όλους. Δεν θέλω να ξεκινήσουμε συζήτηση επ' αυτού τώρα. Ό,τι έγινε έγινε. Όσο πιο γρήγορα προχωρήσουμε στις ψηφοφορίες τόσο το καλύτερο. Επιτρέψτε μου να σας διαβεβαιώσω ότι ένα τέτοιο θέμα πρέπει να συζητείται ειδικά και να λαμβάνεται απόφαση από το ίδιο το Κοινοβούλιο, και όχι να έχουμε μια απλή ad hoc απόφαση για αλλαγή της ημερήσιας διάταξης. . Κατά τη διάρκεια της ψηφοφορίας για την Τσετσενία  Κύριε Πρόεδρε, πρόκειται για το ψήφισμα της Τσετσενίας. Ήθελα απλώς να σας πω ότι στη γερμανική απόδοση, κάτω από το σημείο , γίνεται λόγος για Τσετσένους της πολιτοφυλακής, ενώ στο αγγλικό πρωτότυπο γίνεται λόγος για fighter. Fighter όμως σημαίνει αγωνιστής. Σας παρακαλώ λοιπόν να το διορθώσετε αντιστοίχως σε όλες τις γλωσσικές αποδόσεις, γιατί υπάρχει μεγάλη διαφορά μεταξύ fighter και πολιτοφύλακα. Παρακαλώ λοιπόν να ελεγχθούν οι γλωσσικές αποδόσεις του σημείου  Έχετε πολύ δίκιο κ. Posselt. Θα υπάρξει η κατάλληλη προσαρμογή του κειμένου. Πριν από την ψηφοφορία για την Αίγυπτο  Κύριε Πρόεδρε, με συγχωρείτε αλλά πρόκειται πάλι για το ίδιο πρόβλημα. Στο αγγλικό πρωτότυπο, το οποίο συζητήσαμε, γίνεται λόγος για sectarian clashes ή κάτι παρόμοιο. Όπως και να 'χει πρόκειται για τη λέξη sectarian. Στη γερμανική απόδοση αναφέρεται: "συγκρούσεις μεταξύ μουσουλμανικών και κοπτικών αιρέσεων". Πρόκειται πάλι για μια πλήρη ανοησία, και σας παρακαλώ να το προσαρμόσετε στην αγγλική απόδοση.  Και πάλι θα διασφαλίσουμε τη σωστή μετάφραση του κειμένου στα γερμανικά. Μετά την ψηφοφορία για τις Μολούκες Νήσους :  Κύριε Πρόεδρε, ο κ. Επίτροπος που παρευρίσκεται εδώ σήμερα ανέφερε ότι το πρόβλημα του εμπάργκο στις πωλήσεις όπλων στην Ινδονησία θα μπορούσε, ενδεχομένως, να εξεταστεί διεξοδικά επ' ευκαιρία του Συμβουλίου Γενικών Υποθέσεων στις του μηνός, που είναι την επόμενη Δευτέρα. Για τον λόγο αυτό, επιτρέψατέ μου να ζητήσω την ιδιαίτερη αλληλεγγύη του Σώματος, καθώς και τη μέγιστη προσοχή του, έτσι ώστε το ψήφισμα που μόλις εγκρίθηκε να διαβιβασθεί χωρίς καθυστέρηση στο Συμβούλιο. Και κατά συνέπεια να επιταχυνθούν ιδιαίτερα οι διαδικασίες σε επίπεδο γραμματείας. Πιστεύω ότι οι κύριοι υπουργοί διαβάζουν τις εφημερίδες. Έχει ωστόσο σημασία να καταβληθεί εκ νέου προσπάθεια ώστε το Ευρωπαϊκό Κοινοβούλιο να αποφανθεί υπέρ της παράτασης του εμπάργκο, καθώς και να τεθεί αμέσως το ψήφισμα που μόλις εγκρίναμε σε γνώση του Συμβουλίου.  Αυτό θα γίνει.  Κύριε Πρόεδρε, θέλω να μιλήσω για ένα διαδικαστικό θέμα. Σήμερα το πρωί υποβλήθηκαν δύο αιτήσεις επί της διαδικασίας, μία από τον συνάδελφό μου κ. Hudghton και μία από εμένα. Και στις δύο αιτήσεις ζητούσαμε την ψηφοφορία δι' ονομαστικής κλήσεως την οποία θεωρούσαμε σημαντική. Μέχρι στιγμής, τα πρακτικά των ψηφοφοριών δι' ονομαστικής κλήσεως αναφέρουν τη χρήση της ονομαστικής κλήσης μόνο για την πρώτη, αλλά όχι μέχρι στιγμής για τη δεύτερη ψηφοφορία επί του παραδεκτού. Οι βουλευτές θα ενθυμούνται ότι επρόκειτο σίγουρα για ψηφοφορία δι' ονομαστικής κλήσεως και η ψηφοφορία πραγματοποιήθηκε με τη χρήση του ηλεκτρονικού συστήματος ψηφοφορίας. Μπορούμε να είμαστε σίγουροι ότι τα στοιχεία για την ψηφοφορία δι' ονομαστικής κλήσεως θα είναι διαθέσιμα πριν από αύριο το πρωί;  Σίγουρα θα το επιδιώξουμε κ. MacCormick, και θα φροντίσουμε να είναι στη διάθεσή σας και να τα πάρετε στο σπίτι σας.  Εσωτερική αγορά και νομική προστασία των καταναλωτών  Η ημερήσια διάταξη προβλέπει τη συζήτηση της προφορικής ερώτησης προς την Επιτροπή, της κυρίας Palacio Vallelersundi, εξ ονόματος της Επιτροπής Νομικών Θεμάτων και Εσωτερικής Αγοράς, αναφορικά με μία εξισορροπημένη στρατηγική για την εσωτερική αγορά και τη νομική προστασία των καταναλωτών  Κύριε Πρόεδρε, η άνεση χρόνου θα μου επιτρέψει, κύριε Πρόεδρε και κύριε Επίτροπε, να προβώ σε ένα παράδειγμα με παιδευτική αξία: μια φορά κι έναν καιρό, πριν από την έλευση της Συνθήκης του Αμστερνταμ, ήταν ένα Συμβούλιο που συζητούσε για την τροποποίηση της Σύμβασης των Βρυξελλών και του Λουγκάνο: για όσους δεν είναι μυημένοι σ' αυτά τα τεχνικά θέματα, πρόκειται για ένα πρόβλημα δικαιοδοσίας. Δηλαδή, σε ποιο δικαστήριο πρέπει να εκφράσει κανείς τα παράπονά του όταν υπάρχει διεθνική διαφορά. Και το Συμβούλιο είχε καταλήξει, ομόφωνα και στο πλαίσιο της διακυβερνητικής συνεργασίας, δηλαδή με διαδικασία ελάχιστα κοινοτική, αλλά σύμφωνη με το δημόσιο διεθνές δίκαιο, σε μια συμφωνία αρχής. Έπειτα, όμως, τέθηκε σε ισχύ η Συνθήκη του Αμστερνταμ και, σύμφωνα με το άρθρο , αυτή η τροποποίηση της Σύμβασης των Βρυξελλών και του Λουγκάνο έπρεπε να κοινοτικοποιηθεί και η νέα σύμβαση έπρεπε να μετατραπεί σε κοινοτική πράξη: σε κανονισμό. Μπήκε λοιπόν τότε στη σκηνή η Επιτροπή, η οποία, πολύ βιαστικά και για να αποκομίσει αμέσως έναν πρώτο καρπό από αυτή τη νέα Συνθήκη του Αμστερνταμ, αποφάσισε ότι κοινοτικοποίηση μιας πράξης σημαίνει απλώς αλλαγή του τίτλου της: όπου λέει σύμβαση, να λέει από εδώ και εμπρός κανονισμός. Και αυτό ήταν όλο. Και έτσι η Επιτροπή, χωρίς καμία προηγούμενη διαβούλευση, χωρίς καμία συνεννόηση μεταξύ των διαφόρων Γενικών Διευθύνσεων, παρουσίασε ένα σχέδιο κανονισμού γι' αυτά τα θέματα δικαιοδοσίας. Σήμερα εξετάζεται από το Ευρωπαϊκό Κοινοβούλιο η έκθεση - για την ώρα απλή γνωμοδότηση, αφού το Ευρωπαϊκό Κοινοβούλιο έχει για την ώρα περιορισμένες αρμοδιότητες σ' αυτόν τον τομέα - που συνέταξε η κυρία Diana Wallis, η οποία ελπίζω να μιλήσει γι' αυτό το θέμα. Από αυτά όμως - και εδώ τελειώνει η ιστορία μου - πρέπει να αντλήσουμε ορισμένα συμπεράσματα: Πρώτον, η έλλειψη συντονισμού στο Συμβούλιο. Διότι το Συμβούλιο δεν είναι απλώς το Συμβούλιο, είναι το Συμβούλιο με τη σύνθεσή του ως Συμβουλίου Δικαιοσύνης. Πρέπει επιπλέον να πω ότι πρόκειται για μια σύνθεση εμπειρογνωμόνων, καθηγητών του ιδιωτικού διεθνούς δικαίου, εκείνων ακριβώς των προσώπων που διαπραγματεύονται αυτές τις διεθνείς συνθήκες, οι οποίες, σε τελική ανάλυση, αφορούν αυτό το συγκεκριμένο θέμα. Δεν πραγματοποιήθηκαν εξάλλου διαβουλεύσεις ούτε με το Συμβούλιο Εσωτερικής Αγοράς ούτε με το Συμβούλιο Γενικών Υποθέσεων. Αλλά επίσης - και αυτό είναι πολύ σημαντικό για το μέλλον - υπήρχε έλλειψη συντονισμού και από την πλευρά της Επιτροπής. Είναι αλήθεια ότι η Επιτροπή περνούσε μερικές πολύ δύσκολες στιγμές - ήταν μια Επιτροπή υπό παραίτηση - αλλά εν τέλει έλλειψη συντονισμού, διότι, κύριε Πρόεδρε, η ακρόαση γι' αυτό το ζήτημα πραγματοποιήθηκε αφού είχε δημοσιευθεί η πρόταση κανονισμού, κατά παράβαση των πιο στοιχειωδών κριτηρίων αποτελεσματικότητας και, ιδιαίτερα, σεβασμού για τους πολίτες και για το Ευρωπαϊκό Κοινοβούλιο, πέρα από άλλα ζητήματα. Πιστεύω, επιπλέον, ότι σ' αυτό το παράδειγμα φαίνεται καθαρά η δύσκολη ή η επισφαλής κατάσταση ή η πρόκληση - όπως θέλετε πέστε τη, κύριε Πρόεδρε - ενώπιον της οποίας βρισκόμαστε: κριτήρια εσωτερικής αγοράς, κριτήρια ιδιωτικού διεθνούς δικαίου. Δηλαδή, η κοινοτικοποίηση μιας πράξης, κάτι που θα χρειαστεί να κάνουμε σε πολλές περιπτώσεις, είναι απλώς να βάζουμε κανονισμός όπου λέει σύμβαση; Κατά την άποψη της Επιτροπής Νομικών Θεμάτων και Εσωτερικής Αγοράς, αυτό δεν μπορεί να είναι αρκετό και ελπίζω να έχει την ίδια γνώμη και το Ευρωπαϊκό Κοινοβούλιο. Κοινοτικοποίηση μιας πράξης είναι, πρωτίστως και προπαντός, αναλυτικός έλεγχος κάθε νομοθετικής πρότασης που περιέχει σε σχέση με τις θεμελιώδεις αρχές της εσωτερικής αγοράς. Συγκεκριμένα, την αρχή της αμοιβαίας αναγνώρισης και την αρχή του ελέγχου στο κράτος προέλευσης. Κοινοτικοποίηση είναι να υπάρχει πραγματικός σεβασμός για την εσωτερική αγορά. Αυτό είναι πολύ σημαντικό, επειδή σήμερα ολοκλήρωση της εσωτερικής αγοράς σημαίνει να ασχοληθούμε με αυτή τη μεθοριακή ζώνη που περιβάλλει τους κανόνες που έχουμε ήδη θέσει σε ισχύ και που, επειδή στηρίζονται στο δικονομικό δίκαιο και φυσικά σε πολλούς τομείς του ιδιωτικού διεθνούς δικαίου, στερούνται σαφούς ορισμού. Επομένως, εάν δεν λάβουμε εδώ υπόψη τα κριτήρια στα οποία στηρίζεται η εσωτερική αγορά, αποστερούμε έμμεσα την εσωτερική αγορά από το περιεχόμενό της και οδεύουμε προς μια εξαιρετικά επικίνδυνη κατάσταση. Σε αυτόν προστίθεται και ένας άλλος κίνδυνος. Και τούτος είναι ότι, στην παρούσα κατάσταση της ψηφιακής επανάστασης, υπάρχει ανάμεσά μας μια τάση να λέμε "είμαστε παγκόσμιοι, η εσωτερική αγορά μας πέφτει πια μικρή, να κυριαρχήσουμε στον κόσμο, γιατί να περιοριστούμε στην εσωτερική αγορά, ας βγούμε από την εσωτερική αγορά". Ε λοιπόν, ας μάθουμε ότι η ευρωπαϊκή ολοκλήρωση οικοδομήθηκε επάνω στην εσωτερική αγορά και ότι είμαστε, επιπλέον, υποχρεωμένοι από τη Συνθήκη να σεβόμαστε τις αρχές που υποστηρίζουν και διαμορφώνουν αυτήν την πραγματικότητα. Και τώρα θα μου πείτε: πού είναι οι καταναλωτές; Διότι, όπως φαίνεται από το παράδειγμα που έθεσα, ο στόχος είναι ακριβώς να προστατευθούν οι καταναλωτές, δίδοντάς τους τη δυνατότητα να ζητούν δικαιοσύνη από το γειτονικό τους δικαστήριο, από το δικαστήριο του τόπου διαμονής τους. Είναι αυτό προστασία των καταναλωτών; Όχι, κυρίες και κύριοι. Και η απόδειξη είναι ότι οι καταναλωτές δεν προσφεύγουν στη δικαιοσύνη όταν η διαφορά τους αφορά μια μικροσυσκευή που έχουν αγοράσει από ένα κατάστημα της γειτονιάς τους. Γιατί; Γιατί η διαδικασία είναι πολύ ακριβή και πολύ χρονοβόρα. Δηλαδή, αν θέλουμε να προστατεύσουμε τους καταναλωτές, ας θεσπίσουμε μέτρα διαιτησίας, όπως, για παράδειγμα, εκείνα τα δύο που προτείνει τώρα η Επιτροπή, η διαδικασία μικρών διεκδικήσεων ή η εξωδικαστική επίλυση των διαφορών των καταναλωτών. Αυτό θα πει προστασία των καταναλωτών: διαδικασίες γρήγορες, φθηνές και αποτελεσματικές. Επιπλέον, κύριε Πρόεδρε, προστασία των καταναλωτών σημαίνει επίσης να τους αντιμετωπίζουμε σαν ενήλικες, να μην νομίζουμε ότι είναι όντα που δεν μπορούν να κάνουν μια επιλογή. Πιστεύω ότι, ετούτη τη στιγμή, μία από τις μεγάλες προκλήσεις της Ευρώπης σ' αυτή την ψηφιακή επανάσταση είναι η αλλαγή της νοοτροπίας και των αρχών της προστασίας των καταναλωτών. Πρέπει να προστατεύουμε τους καταναλωτές, αλλά να τους προστατεύουμε ουσιαστικά, όχι τυπικά, και πρέπει να αποδεχθούμε το ενδεχόμενο του κινδύνου, του σταθμισμένου κινδύνου που υπάρχει για τον καταναλωτή, ο οποίος μπορεί δηλαδή να κάνει μια επιλογή με πλήρη επίγνωση. Τελειώνω, κύριε Πρόεδρε. Η Ευρώπη πρέπει να υπερασπίσει τις αξίες της, αλλά έχει να αντιμετωπίσει και μια άλλη πρόκληση, που είναι η ισορροπία μεταξύ του δημοσίου δικαίου και της αυτορύθμισης. Για την προστασία των καταναλωτών χρειαζόμαστε ένα στερεό πλαίσιο που να διασφαλίζει την τήρηση του δημοσίου δικαίου, αλλά χρειαζόμαστε και ένα χώρο όπου θα διαμορφώνονται από την κοινωνία των πολιτών συστήματα πιο συμβατά με τους σύγχρονους καιρούς από εκείνα που θα μπορούσαμε να διαμορφώσουμε εμείς ως δημόσιες αρχές. Τις προάλλες, στη Διάσκεψη Κορυφής της Μαδρίτης, μου είπε κάποιος: "Κυρία Palacio, στο Διαδίκτυο, ένας χρόνος είναι δύο μήνες. Τα τέσσερα χρόνια που καθυστερείτε να θεσπίσετε μια οδηγία είναι πολύς καιρός". Να είμαστε πιο γρήγοροι, να διατηρήσουμε τις αρχές μας, αλλά να καταλάβουμε ασφαλώς ότι η εσωτερική μας αγορά πρέπει να αποτελεί προτεραιότητα.  Κύριε Πρόεδρε, θα ήθελα καταρχήν να ευχαριστήσω την αγαπητή βουλευτή, κυρία Palacio, η οποία μου έδωσε την ευκαιρία να αναφερθώ σε ένα ζήτημα, το οποίο θεωρώ εξαιρετικά σημαντικό αλλά και εξαιρετικά περίπλοκο. Επιτρέψτε μου να πω σχετικά τα εξής: Όπως ακριβώς και η κυρία Palacio, η Ευρωπαϊκή Επιτροπή θεωρεί στα πλαίσια της δημιουργίας ενός χώρου χωρίς εσωτερικά σύνορα, όπως ορίζει το άρθρο της Συνθήκης ΕΕ, ιδιαίτερα σημαντική την αρχή της ελεύθερης προσφοράς αγαθών και υπηρεσιών εκ μέρος των επιχειρήσεων στο σύνολο της ΕΕ, χωρίς να μπορεί το κράτος μέλος προορισμού να εφαρμόζει διακρίσεις και να επιβάλλει αδικαιολόγητα προσκόμματα. Διότι τέτοια προσκόμματα μπορούν να οδηγήσουν σε κατακερματισμό της εσωτερικής αγοράς, εφόσον επιβάλλουν στις επιχειρήσεις την προσαρμογή των προσφερόμενων αγαθών ή υπηρεσιών στις προδιαγραφές εκάστου κράτους μέλους της ΕΕ. Η αρχή αυτή αποτελεί την αφετηρία για εμάς, μία αφετηρία που βρίσκει σύμφωνη την κυρία Palacio, η οποία μάλιστα μόλις υπογράμμισε ότι η ΕΕ στηρίζεται στην εσωτερική αγορά. Η Ευρωπαϊκή Επιτροπή συμφωνεί απολύτως με την κυρία Palacio στο σημείο αυτό. Προϋπόθεση για την πλήρη αποδοχή της αρχής της αμοιβαίας αναγνώρισης αποτελεί βέβαια η ύπαρξη ενός επαρκούς και συγκρίσιμου επιπέδου προστασίας του καταναλωτή σε όλα τα κράτη μέλη. Στην πρόταση οδηγίας σχετικά με διάφορες νομικές πτυχές του ηλεκτρονικού εμπορίου που ανέφερε η αγαπητή βουλευτής ορίζεται ρητώς ότι η έννοια της "εσωτερικής αγοράς" στο άρθρο δεν καλύπτει δεσμεύσεις που έχουν αναληφθεί στα πλαίσια των συμφωνιών για την προστασία των καταναλωτών. Όπως γνωρίζει η κυρία Palacio, τέτοιες δεσμεύσεις ρυθμίζονται από τη Σύμβαση της Ρώμης Ι, δεν εμπίπτουν επομένως στο πεδίο εφαρμογής της οδηγίας περί ηλεκτρονικού εμπορίου, επί της οποίας επιτεύχθηκε πολιτική συμφωνία στο πλαίσιο του Συμβουλίου την η Δεκεμβρίου πέρυσι. Σχετικά με τις πρόσφατες πρωτοβουλίες της Ευρωπαϊκής Επιτροπής στα πλαίσια του νέου τίτλου IV της Συνθήκης ΕΕ, θεωρώ ότι η κυρία Palacio αναφέρεται κυρίως, όπως και η ίδια μόλις δήλωσε, στην πρόταση κανονισμού που ενέκρινε η Ευρωπαϊκή Επιτροπή τον Ιούλιο του , στηριζόμενη στις εργασίες μιας ad hoc ομάδας του Συμβουλίου και μετά την πολιτική συμφωνία των κρατών μελών, πρόταση η οποία αποσκοπεί στη μεταφορά στο παράγωγο κοινοτικό δίκαιο της Σύμβασης των Βρυξελλών του σχετικά με τις δικαστικές αρμοδιότητες, την αναγνώριση και εκτέλεση δικαστικών αποφάσεων σε υποθέσεις αστικού και εμπορικού δικαίου. Η κυρία Palacio μόλις αναφέρθηκε στο σημείο αυτό και επέκρινε τον τρόπο με τον οποίο εκπονήθηκε η πρόταση κανονισμού της Ευρωπαϊκής Επιτροπής. Είπε επίσης ότι πραγματοποιήθηκαν πολύ λίγες διαβουλεύσεις, όχι μόνο μεταξύ Ευρωπαϊκής Επιτροπής και Κοινοβουλίου, αλλά επίσης και μεταξύ των διαφόρων συμβουλίων μεταξύ τους. Η Ευρωπαϊκή Επιτροπή πρότεινε τις τροποποιήσεις στην αρχική Συνθήκη του με στόχο την προσαρμογή αυτής της ήδη παρωχημένης Συνθήκης στις σύγχρονες εμπορικές πρακτικές και κυρίως στο ηλεκτρονικό εμπόριο. Φαίνεται τώρα ότι η αγαπητή βουλευτής του Ευρωπαϊκού Κοινοβουλίου θεωρεί ότι οι βάσεις αυτής της πρότασης κανονισμού, που αποσκοπεί στο να περιληφθεί η Σύμβαση των Βρυξελλών στο κοινοτικό δίκαιο, θα μπορούσαν να βρίσκονται σε σύγκρουση με την αρχή της χώρας προέλευσης. Κάτι τέτοιο θα σήμαινε, ωστόσο, εάν είχε δίκιο η κυρία Palacio, ότι και οι δικαστικές αρμοδιότητες θα έπρεπε να εμπίπτουν σε αυτή την αρχή, κάτι που βέβαια δεν συμβαίνει. Μάλιστα, το άρθρο της προαναφερθείσας πρότασης ορίζει σχετικά με μία οδηγία σε σχέση με το ηλεκτρονικό εμπόριο, όπως αυτή για την οποία υπήρξε πολιτική συμφωνία τον Δεκέμβριο, ότι μία τέτοια πρόταση δεν καλύπτει το ζήτημα της δικαιοδοσίας. Όπως γνωρίζει η κυρία Palacio, το ζήτημα της δικαιοδοσίας ρυθμίζεται από τη Σύμβαση των Βρυξελλών. Βλέπουμε επομένως, ότι το πρόβλημα αποτελείται από τρεις πτυχές: έχουμε την οδηγία που υποβλήθηκε σε σχέση με το ηλεκτρονικό εμπόριο. Έχουμε επίσης τη Σύμβαση της Ρώμης, την οποία μόλις ανέφερα, και τη Σύμβαση των Βρυξελλών. Πρόκειται για τρία διαφορετικά όργανα τα οποία θα πρέπει να εξεταστούν ανεξάρτητα. Η Ευρωπαϊκή Επιτροπή, κύριε Πρόεδρε, θα φροντίσει ώστε να ληφθούν επαρκώς υπόψη οι ανησυχίες που ακούστηκαν, κυρίως κατά τις συνεδριάσεις της ης και ης Νοεμβρίου, σχετικά με τις πιθανές συνέπειες αυτής της πρότασης κανονισμού για την εσωτερική αγορά, ενώ θα λάβει επίσης υπόψη τις δηλώσεις που υποβλήθηκαν υπέρ της πρότασης αυτής. Η Επιτροπή αναλύει τη στιγμή αυτή την πληθώρα των λεπτομερών σχολίων που έχει λάβει και θα καταστήσει γνωστές εν ευθέτω χρόνο τις προτάσεις της σχετικά με το θέμα. Θεωρώ ωστόσο χρήσιμο, και μάλιστα μετά την κριτική που άσκησε η κυρία Palacio, να γνωρίζει η Επιτροπή, πριν αναλάβει οποιαδήποτε πρωτοβουλία, τις θέσεις που θα υιοθετήσει το Ευρωπαϊκό Κοινοβούλιο φέτος τον Φεβρουάριο σχετικά με αυτήν την πρόταση. Θεωρώ επίσης αναγκαίο να βρεθούν οι κατάλληλες συμπληρωματικές λύσεις για να αντιμετωπιστούν τα προβλήματα που ανέφεραν οι αντιπρόσωποι των καταναλωτών κατά την ακρόαση. Γι' αυτό, θα πρέπει να υπάρξουν διαβουλεύσεις το ταχύτερο δυνατό με όλους τους ενδιαφερόμενους φορείς, προκειμένου να βρεθούν εναλλακτικές λύσεις, όπως ακριβώς ζήτησε και η κυρία Palacio, έτσι ώστε να καταστεί δυνατή η ταχύτερη και οικονομικότερη για τον καταναλωτή διευθέτηση των διασυνοριακών διαφορών που σχετίζονται με ηλεκτρονικές εμπορικές συναλλαγές.  EN) Κύριε Πρόεδρε, επιτρέψτε μου καταρχάς να πω ότι επιδοκιμάζω σε μεγάλο βαθμό αυτό που μόλις είπε ο κ. Bolkestein σχετικά με την Επιτροπή, ότι δηλ. θα εξετάσει ενδελεχώς όλα τα πολύπλοκα και αλληλεπικαλυπτόμενα μέρη της νομοθεσίας, τα οποία πρόκειται να επηρεάσουν τον νέο κόσμο στον οποίο ζούμε - τον νέο κόσμο του ηλεκτρονικού εμπορίου. Είχα τη μεγάλη τύχη να παρακολουθήσω μέρος των ακροάσεων στις και Νοεμβρίου και ο αριθμός των συμμετεχόντων, καθώς και η ποιότητα της συμβολής τους, καταδεικνύει πόσο στα σοβαρά παίρνει ο κόσμος το εν λόγω θέμα. Αυτό αντικατοπτρίζει το ενδιαφέρον που υπήρξε για την αρχική προσέγγιση. Η συνάδελφός μου, η κυρία Wallis, η οποία εκπονεί την έκθεσή μας, θα μιλήσει αργότερα και δεν θέλω να προτρέξω ή να κλέψω τις εντυπώσεις στη θέση της. Θα συζητήσουμε σχετικά με αυτό αργότερα και γνωρίζω, κύριε Επίτροπε, ότι θα έχετε ήδη δει κάποιες ενδείξεις περί αυτού. Η παρατήρηση που θέλω να κάνω δεν διατυπώνεται από την πλευρά ενός δικηγόρου, διότι έχω το προνόμιο στην Επιτροπή Νομικών Θεμάτων, υπό την προεδρία της κυρίας Palacio, να είμαι ένας από τους λίγους που δεν είναι δικηγόροι. Θα ήθελα να προβάλω μια άποψη, σχετικά με τα εν λόγω θέματα, από την οπτική γωνία τόσο των επιχειρήσεων όσο και των καταναλωτών. Η λέξη-κλειδί στο ερώτημα που σας θέτουμε εδώ, κύριε Επίτροπε, είναι η λέξη ισορροπία. Εάν ρίξουμε μια ματιά στον κόσμο γύρω μας, η έλευση του ηλεκτρονικού εμπορίου ή των ηλεκτρονικών επικοινωνιών μεταβάλλει σημαντικά την ισορροπία της αγοράς. Η ισορροπία μεταβάλλεται έντονα προς όφελος των καταναλωτών. Ισχυροποιούμαστε όλοι ως καταναλωτές, διότι η νέα τεχνολογία στον τομέα των επικοινωνιών μάς παρέχει την τεράστια δύναμη να πραγματοποιούμε αγορές σε παγκόσμιο επίπεδο, να συγκρίνουμε τιμές, να λαμβάνουμε τις αποφάσεις μας με βάση τον τεράστιο όγκο πληροφοριών, στις οποίες είναι εύκολη η πρόσβαση. Όσοι από εσάς δεν έχετε ακόμη ζήσει την εμπειρία αυτή πρέπει οπωσδήποτε να το πράξετε, διότι το ηλεκτρονικό εμπόριο, χάρη στον συνδυασμό της δύναμης των υπολογιστών και των πληροφοριών, επιτρέπει στον κόσμο να συγκρίνει τις προσφορές και να πραγματοποιεί αγορές κατά τρόπο που δεν έχει ξαναχρησιμοποιήσει στο παρελθόν. Θα σας δώσω ένα απλό παράδειγμα. Είναι ένα παράδειγμα σχετικό με αυτό που συμβαίνει στη νομοθεσία στο σύνολο του δημοσίου τομέα. Η υπηρεσία τηλεπικοινωνιών στο Ηνωμένο Βασίλειο διαθέτει ιστοσελίδα, την οποία μπορούν να επισκεφθούν οι καταναλωτές και να συγκρίνουν τα στοιχεία που τους προσφέρει το σύνολο των διαφόρων εταιρειών στον τομέα των τηλεπικοινωνιών. Εισάγετε τα στοιχεία της τηλεφωνικής σας σύνδεσης και συγκρίνετε τις διάφορες προσφορές - αυτό το είδος εξουσίας θα έχουμε σύντομα στη διάθεσή μας. Αυτή τη νέα γενιά ισχυρών καταναλωτών δεν θα την ενδιαφέρουν οι διαφωνίες που ενδέχεται να έχουμε ως νομοθετικό σώμα σχετικά με τις αρχές της δικαιοσύνης και το εφαρμοστέο δίκαιο διότι, όπως τόνισε η κυρία Palacio, η πρόσβαση στα δικαστήρια δεν αποτελεί πρωταρχική σκέψη στο μυαλό των ανθρώπων που πραγματοποιούν αγορές στο Διαδίκτυο ή οπουδήποτε αλλού. Πριν να αποφασίσουν σχετικά με μια αγορά, οι καταναλωτές θα θελήσουν να διασφαλίσουν ότι, ο οργανισμός με τον οποίο συναλλάσσονται παρέχει ισχυρές προϋποθέσεις και εγγυήσεις, καθώς και το δικαίωμα στην αποζημίωση. Εάν πρόκειται για σχετικά άγνωστη εμπορική επωνυμία - και θα πρέπει να ενθαρρύνουμε τις μικρές εταιρείες να χρησιμοποιούν το ηλεκτρονικό εμπόριο για να κάνουν προσφορές στους καταναλωτές - οι καταναλωτές αυτοί είναι πολύ πιθανό να επιθυμούν την ασφάλεια που τους παρέχει κάποιο εγκεκριμένο σήμα, ένα σήμα ηλεκτρονικού εμπορίου, όπως είναι για παράδειγμα αυτό που προωθεί πολύ επιτυχώς η Βρετανική Ένωση Καταναλωτών. Αξίζουν μεγάλο έπαινο εκ μέρους μας γι' αυτό. Τέτοιου είδους πρωτοβουλίες πρέπει να ενθαρρύνουμε σε ολόκληρη την Ευρωπαϊκή Ένωση. Είναι κάτι που θα ήθελα να ζητήσω να αναλάβει ο κύριος Επίτροπος στο πλαίσιο όλης αυτής της σειράς θεμάτων, που σχετίζονται με τη νομοθεσία για τους καταναλωτές. Ο κόσμος θα θέλει να συναλλάσσεται με οργανισμούς που χειρίζονται προβλήματα και παράπονα με την ίδια ταχύτητα και αποτελεσματικότητα με την οποία πραγματοποιεί τις αγορές του στο Διαδίκτυο. Θα θελήσει απλή και αποτελεσματική αποζημίωση και πρόσβαση σε κάποιον που θα επιλύσει το πρόβλημά του. Ένα είναι βέβαιο με το ηλεκτρονικό εμπόριο, ότι δηλ. κινείται όντως με μεγάλη ταχύτητα. Οι νέες μορφές προϊόντων και υπηρεσιών εισάγονται στην αγορά πολύ πιο γρήγορα από ποτέ και το καθήκον μας ως νομοθετών στο παρόν Κοινοβούλιο είναι να ενθαρρύνουμε την εν λόγω δυναμικότητα και όχι να την επιβραδύνουμε. Θέλουμε να ενθαρρύνουμε τους καταναλωτές να χρησιμοποιούν τις ηλεκτρονικές πληροφορίες κατά τη λήψη αποφάσεων σχετικά με αγορές, και να ενθαρρύνουμε τις εταιρείες κάθε μεγέθους, και ιδίως τις μικρές επιχειρήσεις, να συμμετάσχουν στο ηλεκτρονικό εμπόριο. Αυτό είναι κάτι που σαφώς θα απαιτήσει από εμάς να επανεξετάσουμε το κανονιστικό μας πλαίσιο.  Κύριε Πρόεδρε, αξιότιμε κύριε Επίτροπε, συνεχίζουμε σήμερα τη συζήτηση για μια ισορροπημένη στρατηγική για την εσωτερική αγορά και τη νομική προστασία των καταναλωτών, και μάλιστα βάσει μιας προφορικής ερώτησης, η οποία έχει ως κύριο αντικείμενό της την αντίθεση μεταξύ της αρχής της χώρας προέλευσης στην εσωτερική αγορά και της αρχής της χώρας προορισμού στην προστασία των καταναλωτών. Τέτοιες συντομεύσεις είναι αναπόφευκτες σε προφορικές ερωτήσεις. Νομίζω όμως - και αυτό διεφάνη ήδη από την μέχρι τώρα συζήτηση - ότι στην ουσία η συζήτηση αυτών των δύο αρχών δεν μας βοηθά πραγματικά, ιδιαίτερα όταν σκοπός μας είναι να βρούμε ένα κατάλληλο νομικό πλαίσιο για το ηλεκτρονικό εμπόριο. Είναι δικαιολογημένοι οι φόβοι - το αναγνωρίζω - ότι η δυνατότητα των καταναλωτών να ασκήσουν αγωγή ενώπιον των δικαστηρίων της χώρας διαμονής τους και σύμφωνα με το εθνικό τους δίκαιο, μπορεί να δράσει ανασταλτικά ή ακόμα και αποτρεπτικά στην εδραίωση του ηλεκτρονικού εμπορίου. Ταυτόχρονα όμως γνωρίζουμε κιόλας ότι κι αυτή η δυνατότητα της εθνικής άσκησης προσφυγής είναι συχνά μόνο θεωρητική και δεν γίνεται χρήση της. Ακόμη λιγότερο όμως μπορούμε να περιμένουμε από τους καταναλωτές να ασκούν αγωγή στη χώρα προέλευσης του προμηθευτή οπότε κατά συνέπεια οι προμηθευτές θα εδρεύουν σε εκείνα τα κράτη μέλη όπου ισχύουν οι ελαστικότερες προϋποθέσεις προστασίας καταναλωτών και έχουν κατοχυρωθεί τα ελάχιστα δικαιώματα των καταναλωτών. Η απαραίτητη εμπιστοσύνη των καταναλωτών, την οποία εξάλλου χρειάζεται και το ηλεκτρονικό εμπόριο για να αναπτυχθεί, σίγουρα δεν ενισχύεται κατ' αυτόν τον τρόπο. Γι' αυτό τον λόγο πιστεύω ότι ούτε το νέο άρθρο του προκείμενου κανονισμού, ούτε ο περιορισμός του στις offline συναλλαγές μας βοηθούν πραγματικά. Εκείνο που χρειαζόμαστε είναι συστήματα για την εξωδικαστική διευθέτηση των διαφορών και διαδικασίες για τη γρήγορη ρύθμιση των περίφημων μικρών διεκδικήσεων . Ως εκ τούτου χαιρετίζω ρητά τα μέτρα που πρότεινε η Επιτροπή στην ανακοίνωσή της για την μελλοντική στρατηγική, ιδιαίτερα την υποστήριξη πρωτοβουλιών για διαδικασίες εξωδικαστικής διευθέτησης διαφορών, οι οποίες διεξάγονται online, και για μια νέα Πράσινη Βίβλο σχετικά με την πρόσβαση των καταναλωτών στο δίκαιο και στα ένδικα μέσα. Πιστεύω όμως ότι θα έπρεπε να υπάρξει και η δυνατότητα να αναπτύξουμε από κοινού με τις ευρωπαϊκές τράπεζες και τους προμηθευτές πιστωτικών καρτών συστήματα για την ασφαλή ηλεκτρονική κίνηση χρηματικών ποσών και τις εντολές εμβασμάτων, που να καθιστούν δυνατές τις γρήγορες συναλλαγές. Επίσης, μια πιο στενή συνεργασία μεταξύ των οργανισμών προστασίας των καταναλωτών και οι διασυνοριακές εξουσιοδοτήσεις αυτών των οργανισμών προστασίας των καταναλωτών θα μπορούσαν τελικά να μας φανούν περισσότερο χρήσιμες στις καθημερινές συναλλαγές απ' ό,τι μια θεωρητική διαμάχη με αντικείμενο την αρχή της χώρας προέλευσης και την αρχή της χώρας προορισμού. Θα ήθελα τώρα, αφού ασκήθηκε εδώ κριτική στις προτάσεις της Επιτροπής για το νέο σχέδιο κανονισμού, να τονίσω ρητά ότι θεωρώ ορθό τον τρόπο με τον οποίο χειρίζεται το θέμα η Επιτροπή. Ήδη έχει ρυθμιστεί στο άρθρο της Σύμβασης το θέμα της δωσιδικίας για τους καταναλωτές, ήδη η πλειονότητα των νομικών στρέφεται προς την κατεύθυνση του να ισχύσει η ρύθμιση και για τις online συναλλαγές. Η Επιτροπή δεν αλλάζει επομένως τίποτα στην υφιστάμενη νομική κατάσταση. Επίσης, όπως είναι γνωστό σύμφωνα με το άρθρο παραγρ. , όλες οι προτάσεις της Επιτροπής πρέπει να εξασφαλίζουν ένα υψηλό επίπεδο προστασίας των καταναλωτών. Γι' αυτό τον λόγο πιστεύω ότι η Επιτροπή έπραξε σωστά με την πρότασή της. Ως Ομάδα του Κόμματος των Ευρωπαίων Σοσιαλιστών υποστηρίζουμε και τις προτάσεις της συναδέλφου Wallis στην Επιτροπή Νομικών Θεμάτων, η οποία πρότεινε μεν κάποιες αλλαγές στο σχέδιο κανονισμού, επιμένει όμως στη συμπλήρωση του υφιστάμενου συστήματος με την απόκτηση επιπλέον διαδικασιών. Θέλω, ολοκληρώνοντας, να πω εξ ονόματος της Ομάδας μου ότι για εμάς μια μεταστροφή προς την αρχή της χώρας προέλευσης συζητείται μόνο με την προϋπόθεση ότι θα ενισχυθεί η νομική προστασία των καταναλωτών μέσω συμπληρωματικών διαδικασιών, οι οποίες θα τους εξασφαλίζουν δυνατότητες νομικής προστασίας.  EN) Κύριε Πρόεδρε, το εν λόγω θέμα φανερώνει την ένταση που υπάρχει ανάμεσα στα συμφέροντα των επιχειρήσεων και των καταναλωτών στο πλαίσιο της ενιαίας αγοράς - ένταση την οποία πρέπει να πω ότι γνώρισα σε πολύ μεγάλο βαθμό ως εισηγήτρια σχετικά με τη Σύμβαση των Βρυξελλών. Αναφέρθηκε η ιδέα του συντονισμού. Θα ήθελα να επιστήσω την προσοχή σε μια προσέγγιση, ή μάλλον μια έκφραση της μόδας, εάν θέλετε, που χρησιμοποιείται πολύ αυτή τη στιγμή στο Ηνωμένο Βασίλειο σχετικά με την κυβέρνηση. Γίνεται λόγος για συνεκτική σκέψη ή συνεκτική διοίκηση. Με άλλα λόγια, για γεφύρωση του χάσματος μεταξύ των διαφόρων τμημάτων. Το γεγονός αυτό αποτελεί επίσης δείγμα ωριμότητας, προχωρούμε βαθμιαία, όπως και στο σχολείο, από το γράψιμο μεμονωμένων γραμμάτων σε πιο πολύπλοκο γράψιμο. Η συζήτηση σχετικά με τη δικαιοδοσία και το ηλεκτρονικό εμπόριο τόνισε αυτή τη διαμάχη ανάμεσα στους καταναλωτές και τους εμπόρους στο Διαδίκτυο. Μπορεί ένας καταναλωτής να καταθέσει μήνυση στο δικαστήριο της χώρας του, εάν έχει το δικαίωμα να το κάνει; Θα αποτελέσει άραγε αυτό θανατηφόρο πλήγμα για το ηλεκτρονικό εμπόριο; Προτείνω μια δέσμη μέτρων, στο επίκεντρο της οποίας βρίσκεται το θέμα της πρόσβασης στη δικαιοσύνη, το οποίο διακηρύχθηκε σε όλους τους τόνους στο Tampere. Τώρα, προκειμένου να μπορέσει να λειτουργήσει ομαλά η ενιαία αγορά - να την αξιοποιήσουν απόλυτα και με εμπιστοσύνη τόσο οι μικρές επιχειρήσεις όσο και οι καταναλωτές - πρέπει να υπάρχει πρόσβαση στη δικαιοσύνη για τα αστικά ζητήματα. Πρέπει να υπάρξουν διαδικασίες μικρών διεκδικήσεων και εναλλακτική διευθέτηση των διαφορών. Αυτό είναι απολύτως αναπόσπαστο μέρος της ενιαίας αγοράς. Αλλά, φυσικά ο Επίτροπός μας θα πει ότι αυτό εμπίπτει μάλλον στη δικαιοδοσία του συναδέλφου του κ. Vitorino και ίσως και του κ. Byrne. Αυτό με έχει απογοητεύσει. Υπάρχουν ομιλίες και δηλώσεις του κ. Byrne και του κ. Vitorino υπέρ της θέσπισης συστημάτων για την αντιμετώπιση των μικρών διεκδικήσεων σε ευρωπαϊκό επίπεδο. Πρέπει να υπάρξει προσέγγιση των εν λόγω δηλώσεων. Η Επιτροπή πρέπει να αρχίσει να σκέφτεται με συνεκτικό τρόπο - ως συνεκτική διοίκηση. Έχουμε την ευκαιρία, που παρουσιάζεται μια φορά σε κάθε γενιά, να διευκολύνουμε την ανάπτυξη του ηλεκτρονικού εμπορίου. Σε ό,τι αφορά το δεύτερο ζήτημα, έχουμε την τάση να ωθούμαστε προς την εναρμόνιση, θεωρώντας τη ως μέσο επίλυσης ορισμένων εκ των συγκεκριμένων προβλημάτων - επίλυσης των εντάσεων που αντιμετωπίζουμε. Ωστόσο, συχνά αυτή η διαδικασία εναρμόνισης, η οποία μπορεί να εξαρτάται σε πολύ μεγάλο βαθμό από τη νομοθεσία, είναι εκείνη που παρουσιάζεται αυστηρή και άκαμπτη και στη συνέχεια εξελίσσεται σε εμπόδιο για την ενιαία αγορά. Υπάρχουν τέτοιες κατηγορίες σχετικά με την οδηγία για την προστασία των δεδομένων, η οποία αποτελεί σημαντικό μέρος της νομοθεσίας για την προστασία των καταναλωτών, όμως σε ορισμένα κράτη μέλη φαίνεται ότι έχει εφαρμοσθεί υπερβολικά, καταλήγοντας σε εν δυνάμει εμπόδιο στο πλαίσιο της ενιαίας αγοράς. Το ηλεκτρονικό εμπόριο είναι σε μεγάλο βαθμό μια παγκόσμια αγορά. Οι λύσεις που θα υιοθετήσουμε πρέπει να επιτρέψουν στους πολίτες και στις επιχειρήσεις μας να συμμετάσχουν σε αυτήν την ευρύτερη αγορά. Στην Αμερική, η οποία δεν χρειάζεται απαραιτήτως να αποτελέσει το πρότυπό μας, έχουν υιοθετήσει έναν συνδυασμό αυτορύθμισης και "ήπιου" δικαίου με νομοθετική στήριξη. Πρέπει να είμαστε πρόθυμοι να εξετάσουμε την ανάμειξη τέτοιου είδους λύσεων. Έχει ήδη αναφερθεί μία. Μία από τις πιθανές λύσεις μπορεί να βρίσκεται στα χέρια του τομέα των πιστωτικών καρτών. Αλλά για να επωφεληθούμε από αυτή πρέπει να αναλάβουμε δράση και η Επιτροπή πρέπει να ενεργήσει μαζί μας με συνεκτικό τρόπο.  EN) Κύριε Πρόεδρε, θα ήθελα να ευχαριστήσω την κυρία Palacio και τον Επίτροπο κ. Bolkestein διότι ξεκίνησαν την τρέχουσα συζήτηση με χαρακτηριστική σαφήνεια και αβρότητα. Είναι αξιοσημείωτο - και μολονότι μπορεί να είναι κοινότυπο αυτό που θα πω, δεν μπορώ ωστόσο να αποφύγω την παρατήρηση - πόσο τεράστιες αλλαγές θα επιφέρει το ηλεκτρονικό εμπόριο στον τρόπο ζωής μας στις προσεχείς δεκαετίες και κατά τη διάρκεια αυτού του αιώνα. Μιλώντας για τον εαυτό μου, τα περασμένα Χριστούγεννα πραγματοποίησα τις πρώτες χριστουγεννιάτικες ηλεκτρονικές αγορές μου, εν μέρει λόγω των νέων συνθηκών ζωής μου και λόγω του ότι τώρα δεν έχω την ίδια ευχέρεια να επισκέπτομαι τα μαγαζιά του Εδιμβούργου. Πράγματι, έστειλα μέσω του Διαδικτύου λουλούδια στην κόρη μου για τον πρόσφατο γάμο της στο Τέξας, και - όπως θα κατανοήσετε κύριε Πρόεδρε - ήταν πολύ ευχάριστο για ένα Σκωτσέζο να στείλει εκεί λουλούδια χωρίς μεταφορικά έξοδα! Προχωρούμε προς έναν καινούργιο κόσμο. Ωστόσο, όπως έχει ειπωθεί υπάρχουν εξαιρετικά δύσκολα προβλήματα. Εφόσον απομακρυνόμαστε από το στενό πλαίσιο της κάθε χώρας μας, οι μικρές εταιρείες θα αντιμετωπίσουν δυσκολίες για να αποκτήσουν πρόσβαση στην αγορά. Η κυρία Berger έθιξε εν μέρει το ζήτημα, αλλά μήπως είναι επίσης σημαντικό να ενθυμούμαστε ότι όσοι αποφασίζουν να ασκήσουν εμπορικές δραστηριότητες πρέπει να γνωρίζουν απέναντι σε ποια πράγματα πρέπει να εξασφαλίζονται και ότι θα υπάρξει βελτίωση της παροχής συμβουλών σε τοπικό επίπεδο σχετικά με το θέμα; Είναι σημαντικό να υπερισχύσει η αρχή της χώρας προέλευσης. Έπειτα, ωστόσο, προκύπτει το αντίστροφο πρόβλημα. Μπορεί να υπάρξει εξ αποστάσεως εξαπάτηση από εταιρείες που βρίσκονται σε άλλες χώρες και οι οποίες ξέρουν ότι δεν κινδυνεύουν ιδιαίτερα να αντιμετωπίσουν τη θυμωμένη κυρία Smith, η οποία παρέλαβε ένα ελαττωματικό προϊόν μέσω του ταχυδρομείου. Με ποιον τρόπο λοιπόν θα αντιμετωπίσουμε αυτό το πρόβλημα; Αναφέρθηκε ήδη δύο φορές - και πρόκειται για σημαντική πρόταση - ότι πρέπει να υπάρξουν τρόποι με τους οποίους να μπορεί κανείς να χρησιμοποιήσει τις εταιρείες πιστωτικών καρτών ως μηχανισμό διασποράς του κινδύνου, εάν είναι διατεθειμένες να συμμετάσχουν σε αυτό. Οι καταναλωτές θα μπορούν να εγείρουν αξιώσεις έναντι της εταιρείας πιστωτικών καρτών στη χώρα τους, και η εταιρεία πιστωτικών καρτών θα μπορεί να εγείρει αξιώσεις έναντι του παραγωγού ή του πωλητή στη χώρα της. Κατ' αυτόν τον τρόπο όλοι όσοι είναι αναμεμειγμένοι στην αγορά θα μπορούσαν να συμμετάσχουν σε πολύ περιορισμένο βαθμό στους κινδύνους στο σύνολο της αγοράς. Η Επιτροπή θα πρέπει να εξετάσει αυτήν την πρόταση. Ωστόσο, μακροπρόθεσμα, πρέπει να προχωρήσουμε στην εναρμόνιση των νομοθεσιών σε αστικά και εμπορικά θέματα σε ολόκληρη την Ευρωπαϊκή Ένωση. Εμείς στο Ηνωμένο Βασίλειο, όπως γνωρίζετε, κύριε Πρόεδρε, διοικήσαμε μια πολύ επιτυχημένη εσωτερική αγορά για χρόνια, με δύο νομικά συστήματα που αναπτύχθηκαν παράλληλα αυθόρμητα, όχι μέσω επιβολής. Χρειάζεται μακροπρόθεσμα να επιδιώξουμε τέτοιου είδους ανάπτυξη και στην Ευρώπη. Πρέπει να έχουμε ευρωπαϊκές αναδιατυπώσεις, κατά το πρότυπο των αμερικανικών αναδιατυπώσεων και να αφήσουμε το δίκαιό μας να εξελιχθεί.  Κύριε Πρόεδρε, εκθέτω τη θέση που συμφωνήσαμε από κοινού με τον κύριο Nobilia, με τον οποίο αποτελούμε μια επιπλέον ομάδα στο εσωτερικό της Ομάδας Ένωση για την Ευρώπη των Εθνών. Εμείς πιστεύουμε ότι το πρόβλημα που έθεσε η κυρία Palacio είναι ίσως ένα από τα μεγαλύτερα προβλήματα που πρέπει να αντιμετωπίσει η εσωτερική αγορά. Ο σχετικός κανονισμός είναι ελλιπής και ανεπίκαιρος και, αντί να παρέχει μια γενική λειτουργική ασφάλεια και μια ενιαία νομική προστασία στον καταναλωτή, αφήνει μεγάλα περιθώρια αδικαιολόγητης διακριτικής ευχέρειας και αοριστίας. Αυτή η κατάσταση αφορά βέβαια το θέμα που αναφέρθηκε ως παράδειγμα από την ερωτούσα - το ηλεκτρονικό εμπόριο - και μαζί με αυτό τους τρόπους πληρωμής, τα δικαιώματα του αγοραστή, τις δυνατότητές του για υπαναχώρηση και, συγχρόνως, το διαφορετικό βαθμό φορολογίας που βαρύνει την ίδια την πώληση. Αλλά αυτό το πρόβλημα πρόκειται επίσης να θίξει αμέτρητους άλλους τομείς: την τεχνολογία για ηλεκτρονικά συστατικά μέρη και υποσυστήματα - ως τελευταίο παράδειγμα - όπου η παραγωγή μπορεί να συντελεσθεί σε πολλές χώρες, ακόμα και εξωκοινοτικές, η αποθήκευση και/ή τοποθέτηση του σήματος σε ένα κράτος μέλος και η τελική συναρμολόγηση σε άλλο πάλι κράτος μέλος. Το πρόβλημα επίσης δεν συνίσταται τόσο στην αξιοπιστία της κάθε συνισταμένης ξεχωριστά, ή του σεβασμού τους προς τη νομοθεσία του κράτους εισαγωγέα ή παραγωγού, όσο μάλλον στον τρόπο που ανταποκρίνονται συνολικά στην απαίτηση για μεγαλύτερη ευελιξία. Η Ευρωπαϊκή Ένωση υποστηρίζει δυναμικά αυτά τα τελευταία ζητήματα, ιδιαίτερα αν η χώρα διαμονής του τελικού της καταναλωτή, παρέχει βεβαιώσεις ιδιοτυπίας στα προϊόντα, βάσει σαφών χαρακτηριστικών που έχουν καθοριστεί εκ των προτέρων και πάντως επιπροσθέτως αυτών που έχουν καθοριστεί από την Ένωση, με σκοπό την επίτευξη της μεγαλύτερης ανταγωνιστικότητας των οικονομικών φορέων που δρουν στο έδαφός της. Η ιδέα που εκφράστηκε παραπάνω έχει εξάλλου αντίκρυσμα στην παραγωγή αγροτικών προϊόντων διατροφής, όπου το πρόβλημα, όσον αφορά ιδιαίτερα τον τόπο προέλευσης, μετά τις παρεκκλίσεις που επετράπησαν επί του προκειμένου στα κράτη μέλη, επικεντρώνεται κατά κύριο λόγο στις πληροφορίες που πρέπει να περιλαμβάνονται στην ετικέτα του προϊόντος που προορίζεται για την τελική πώληση. Είναι σαφές ότι μια τέτοια κατάσταση δε δημιουργεί μόνο κλίμα ασάφειας και αβεβαιότητας αλλά, συγχρόνως, στρεβλώνει τον ανταγωνισμό εις βάρος της μικρομεσαίας επιχειρηματικής δραστηριότητας, που ήδη δεν γίνεται ως όφειλε σεβαστή από τις διάφορες εθνικές νομοθεσίες, λόγω των ελάχιστων δυνατοτήτων που τους παρέχονται εξαιτίας ακριβώς των ελλείψεων της κοινοτικής νομοθεσίας. Είναι επίσης σαφές ότι, εάν εξακολουθήσει να υφίσταται ένα τέτοιο μειονέκτημα για τις μικρές και μεσαίες επιχειρήσεις, υπάρχουν φόβοι ότι θα έχει επιπτώσεις στην απασχόληση, τις οποίες στη συγκεκριμένη περίπτωση δεν μπορούμε να αποτρέψουμε, ούτε με την απλοποίηση των διοικητικών διαδικασιών και τη μείωση των δαπανών εγκατάστασης, ούτε με τη συμμετοχή των κοινωνικών εταίρων και των διαθεσίμων τους. Τα παραπάνω σημαίνουν ότι, μαζί με την επεξεργασία των διαφόρων κανονισμών σχετικά με τα παραγόμενα είδη και τα ειδικά ζητήματα που σχετίζονται με το θέμα, πρέπει επίσης να τονιστεί η ανάγκη για μια συνολική θεώρηση και μια νομοθετική φιλοσοφία που θα παίξει το ρόλο ενός πραγματικά ρυθμιστικού πλαισίου της εσωτερικής αγοράς και ενός αποτελεσματικού πεδίου αναφοράς και βεβαιότητας για τα κράτη μέλη και για κάθε οικονομικό φορέα. Ολοκληρώνοντας, πιστεύουμε ότι μαζί με την παρακολούθηση του παράγοντα απο-ομαδοποίησης την οποία πραγματοποιεί η Επιτροπή - έργο πραγματικά αξιέπαινο, όσον αφορά τη διαδικασία προσέγγισης των εθνικών νομοθεσιών - πρέπει επίσης να γίνει κάθε προσπάθεια για μια πιο σωστή ενσωμάτωση και πιο σαφή ερμηνεία της εντολής που δόθηκε από το Συμβούλιο της Βιέννης και στη συνέχεια επαναδιατυπώθηκε σε σχέση ακριβώς με την εσωτερική αγορά, με σκοπό τη βελτίωση του ευρωπαϊκού κανονιστικού πλαισίου αναφοράς και στα πλαίσια της ανταγωνιστικότητας, η οποία θα ενισχυθεί επίσης από την κατάργηση των εμποδίων στις ανταλλαγές και από τη βελτίωση των παροχών και των υπηρεσιών.  Κύριε Πρόεδρε, η προφορική ερώτηση της Επιτροπής Νομικών Θεμάτων σε σχέση με ενδεχόμενους εμπορικούς φραγμούς, που μπορεί να δημιουργηθούν από τις ρυθμίσεις που αφορούν στην προστασία του καταναλωτή, περιλαμβάνει ήδη τη λύση στο πρόβλημα: περισσότερη εναρμόνιση. Χρειάζεται ωστόσο κάτι τέτοιο; Η εσωτερική αγορά εξασφάλισε τη διευκόλυνση της μετακίνησης των παραγωγών, αλλά και των καταναλωτών πέρα από τα σύνορα των χωρών της. Γι' αυτές τις διασυνοριακές συναλλαγές θα πρέπει να υπάρχει η κατάλληλη νομοθετική κάλυψη. Γι' αυτό χρειάζεται μια ελάχιστη νομοθετική εναρμόνιση. Ένα υψηλό επίπεδο προστασίας των καταναλωτών δεν σημαίνει ότι θα πρέπει να ρυθμίζουμε τα πάντα μέσω της μεγαλύτερης δυνατής εναρμόνισης στην Ευρώπη. Αντίθετα, οφείλουμε να αναζητήσουμε τις καλύτερες λύσεις υπέρ του καταναλωτή, στην προκειμένη περίπτωση ένα κατανοητό γι' αυτόν πλαίσιο αναφοράς. Αυτό συχνά θα πρέπει να είναι το εθνικό πλαίσιο αναφοράς. Στο ηλεκτρονικό εμπόριο η χώρα προέλευσης στην ΕΕ μπορεί να επιλέγεται κατά το δοκούν, κάτι που δεν εμπνέει πάντα εμπιστοσύνη στον καταναλωτή. Γι' αυτό θα πρέπει να δοθεί η ευκαιρία στον καταναλωτή να επιλέγει τη νομοθεσία της δικής του χώρας. Δεν πιστεύω ότι κάτι τέτοιο θα δημιουργούσε ανεπιθύμητους εμπορικούς φραγμούς. Η προστασία του καταναλωτή δημιουργεί τις απαραίτητες, πολιτικά αναγκαίες συνθήκες για το εμπόριο, με στόχο την προστασία του πλέον αδύναμου. Η προσέγγιση της Επιτροπής σίγουρα δεν οδηγεί σε ατέρμονες συζητήσεις σχετικά με το επιθυμητό επίπεδο εναρμόνισης, ούτε απαιτεί τη δημιουργία νέας νομοθεσίας σε ευρωπαϊκό ή εθνικό επίπεδο, ενώ σέβεται την αρχή της επικουρικότητας. Η στρατηγική αυτή της Επιτροπής δεν έχει τίποτα το δυσανάλογο. Δυσανάλογα μπορούν να χαρακτηριστούν ενδεχομένως τα επιχειρήματα της Επιτροπής Νομικών Θεμάτων, η οποία, διαρκώς και σε κάθε περίπτωση, συνιστά κοινοτικοποίηση της νομοθεσίας με τρόπο που θα χαρακτήριζα ανάρμοστο.  . Κύριε Πρόεδρε, άμεση προτεραιότητα για την Ευρωπαϊκή Επιτροπή, αλλά και την ευρωπαϊκή βιομηχανία και το εμπόριο, αποτελεί το ηλεκτρονικό εμπόριο. Ας μην λησμονούμε ότι δημιουργούνται διάφορα σημαντικά πλεονεκτήματα για τον καταναλωτή από την καλή χρήση των δυνατοτήτων που παρέχει το ηλεκτρονικό εμπόριο. Αλλά τι διαπιστώνουμε επί του παρόντος; Παρατηρούμε ότι πραγματοποιείται μία έντονη συζήτηση μεταξύ του βιομηχανικού τομέα και των καταναλωτών, σχετικά με το εφαρμοστέο δίκαιο για το διασυνοριακό εμπόριο, το οποίο διεξάγεται όλο και περισσότερο ηλεκτρονικά. Οι προμηθευτές προϊόντων και υπηρεσιών είναι οι υπέρμαχοι της αρχής της χώρας προέλευσης, σύμφωνα με την οποία εφαρμόζεται το δίκαιο της χώρας όπου εδρεύει ο προμηθευτής. Καταλαβαίνω πολύ καλά τα επιχειρήματά τους. Ας δούμε, κύριε Πρόεδρε, ένα παράδειγμα: ας πούμε ότι ένας Πορτογάλος αγοράζει μέσω του Διαδικτύου έναν ηλεκτρονικό υπολογιστή από έναν πωλητή στη Φινλανδία. Οι Φινλανδοί παρέχουν ως γνωστό πολύ καλή προστασία στους καταναλωτές. Ισχύει, ωστόσο, η αρχή της χώρας προέλευσης σύμφωνα με το φινλανδικό δίκαιο. Ο ακριβός ηλεκτρονικός υπολογιστής δεν παραδίδεται, ωστόσο, παρόλο που ο αγοραστής ήδη πλήρωσε με την πιστωτική του κάρτα. Θα ήθελε ο Πορτογάλος στην περίπτωση αυτή να εγείρει αγωγή στη Φινλανδία; Δεν νομίζω. Κάτι τέτοιο θα σήμαινε ότι θα έπρεπε να αναζητήσει δικηγόρο στη Φινλανδία ή να πληροφορηθεί τι ορίζει η φινλανδική νομοθεσία. Ωστόσο, κύριε Bolkestein, δεν είναι μόνο αυτό: υπάρχουν και άλλες πτυχές πέρα από αυτές που αναφέρατε, διότι ο ευρωπαίος καταναλωτής προστατεύεται όχι μόνο από την νομοθεσία ηλεκτρονικού εμπορίου ή από τους κανονισμούς που αναφέρατε, αλλά και από την οδηγία "περί πωλήσεων εξ αποστάσεως" . Θα υπάρξει και μία οδηγία περί "χρηματοπιστωτικών υπηρεσιών" . Υπάρχει επίσης και μία οδηγία περί προσωπικής ζωής. Όλα αυτά τα νομικά όργανα προσφέρουν τις ελάχιστες, κάποτε μάλιστα και τις ανώτατες, εγγυήσεις στον καταναλωτή. Η προτεινόμενη νομοθεσία περί ηλεκτρονικού εμπορίου προσθέτει ακόμη μερικές σχετικές διατάξεις. Έχουν υποβληθεί δύο διαφορετικές προτάσεις της Ευρωπαϊκής Επιτροπής σε σχέση με το ζήτημα αυτό, τουλάχιστον όσον αφορά τη νομική προστασία, δηλαδή σε ποιον θα πρέπει να απευθυνθεί ο πολίτης. Αφενός, υπάρχει η πρόταση για το ηλεκτρονικό εμπόριο, η οποία βασίζεται στην αρχή της χώρας προέλευσης και, αφετέρου, η πρόταση για τον νέο τροποποιημένο κανονισμό των Βρυξελλών. Παρόλο που, όπως είπε και ο κ. Bolkestein, οι δύο προτάσεις συνδυάζονται μεταξύ τους ως προς το γράμμα τους, το πνεύμα τους, ωστόσο, είναι διαφορετικό. Αυτό δημιουργεί σύγχυση και η τόσο αναγκαία προστασία των δικαιωμάτων του καταναλωτή στο ηλεκτρονικό εμπόριο αντιμετωπίζει προβλήματα για τον λόγο αυτό. Κύριε Πρόεδρε, θεωρώ ότι το Ευρωπαϊκό Κοινοβούλιο φέρει την ευθύνη να εξασφαλίσει την καλή προστασία του καταναλωτή. Ο καταναλωτής χρειάζεται ένα διαφανές και συγκροτημένο σύστημα νομικής προστασίας, διότι χωρίς την εμπιστοσύνη του καταναλωτή δεν μπορεί να υπάρξει και να ανθίσει το ηλεκτρονικό εμπόριο. Πιστεύω ότι οφείλουμε επομένως να αναζητήσουμε ακόμη περισσότερο από ό,τι μέχρι τώρα εναλλακτικές δυνατότητες, έτσι ώστε να μπορέσουμε να εξασφαλίσουμε νομική προστασία στον καταναλωτή, εφόσον υπάρξουν προβλήματα. Στα πλαίσια αυτά, απευθύνω έκκληση στον Επίτροπο κ. Bolkestein, να εξετάσουμε τα εναλλακτικά συστήματα που υπάρχουν για τη διευθέτηση των διαφορών. Όπως γνωρίζετε, στις Κάτω Χώρες έχουμε ένα ισορροπημένο σύστημα εναλλακτικής διευθέτησης διαφορών, το οποίο μάλιστα μπορεί να χρησιμοποιηθεί και για διασυνοριακές διαφορές. Η Υπηρεσία Διευθέτησης Διαφορών της χώρας μου επιτρέπει και σε άτομα από το εξωτερικό να την επισκέπτονται στη Χάγη για να υποβάλουν τις αγωγές τους για τις οποίες μπορεί να αποφανθεί. Κύριε Πρόεδρε, μία πιθανή λύση θα ήταν να αναζητήσουμε μία άλλη προσέγγιση.  Κύριε Πρόεδρε, αξιότιμες κυρίες, αξιότιμοι κύριοι, αγαπητοί συνάδελφοι, επιτρέψτε μου καταρχάς να ευχαριστήσω τη συνάδελφο Palacio Vallelersundi για την πρωτοβουλία της προφορικής ερώτησης. Περί τίνος πρόκειται; Επιγραμματικά η θεματική περιγράφεται ως εξής: προστασία των καταναλωτών και ηλεκτρονικό εμπόριο σε σχέση έντασης. Ή, με άλλα λόγια: Πώς μπορούν οι καταναλωτές της Ευρωπαϊκή Ένωσης να προστατευθούν αποτελεσματικά, χωρίς να περιορίζεται μέσω αυτού η ανάπτυξη του ηλεκτρονικού εμπορίου; Αυτή τη στιγμή η συζήτηση επικεντρώνεται στο ερώτημα, σύμφωνα με ποια αρχή μπορεί να καθορισθεί η δωσιδικία και κατά συνέπεια το εφαρμοστέο δίκαιο σε περιπτώσεις διασυνοριακών διαφορών στο ηλεκτρονικό εμπόριο. Πού πρέπει να ασκήσει τα δικαιώματά του ο καταναλωτής σε περίπτωση διαφοράς; Στο δικαστήριο της χώρας, στην οποία έχει την έδρα του ο προμηθευτής αγαθών ή υπηρεσιών, ή στη χώρα στην οποία μένει ο ίδιος; Ποιο δίκαιο εφαρμόζεται; Δεν θέλω να θίξω σήμερα ξανά τα πλεονεκτήματα και τα μειονεκτήματα σχετικά με τα εν λόγω ερωτήματα. Είναι αρκούντως γνωστά. Τον Νοέμβριο, η Επιτροπή διενήργησε μιαν ακρόαση επί του θέματος. Σήμερα θέλω μόνο να επιστήσω την προσοχή σας στο γεγονός ότι η συζήτηση που θέτει στη μια πλευρά την προστασία των καταναλωτών και στην άλλη τις ηλεκτρονικές εμπορικές συναλλαγές είναι, κατά την άποψή μου, μια συζήτηση που διεξάγεται σε πολύ στενά, πολύ περιορισμένα πλαίσια. Αντιτίθεται δε στη στρατηγική που διατύπωσε η ίδια η Επιτροπή στην ανακοίνωσή της για μια στρατηγική στην εσωτερική αγορά. Διότι στην ανακοίνωση της Επιτροπής αναφέρεται ρητά ότι, στην περίπτωση που τα συμφέροντα των καταναλωτών και της οικονομίας αποκλίνουν, πρέπει να βρεθούν ισορροπημένες λύσεις. Πρέπει να δοθεί μια ρεαλιστική ευκαιρία στην ανάπτυξη του ηλεκτρονικού εμπορίου στην Ευρωπαϊκή Ένωση. Μια ισορροπημένη λύση όμως στο πεδίο αντιπαράθεσης της προστασίας των καταναλωτών και των ηλεκτρονικών εμπορικών συναλλαγών μπορεί να βρεθεί μόνο αν η συζήτηση δεν περιορισθεί στην αναζήτηση της σωστής δωσιδικίας και του εφαρμοστέου δικαίου, αλλά διεξαχθεί σε ευρύτερο πλαίσιο. Σκοπός των σκέψεων για μια αποτελεσματική προστασία των καταναλωτών πρέπει να είναι ο καταναλωτής να βρίσκει το δίκιο του γρήγορα, χωρίς πολλά έξοδα και χωρίς γραφειοκρατία. Επιτυγχάνεται πράγματι αυτό αν ο καταναλωτής μπορεί να ασκήσει αγωγή στον τόπο διαμονής του και βάσει του δικαίου της χώρας του; Μια δικαστική απόφαση στον τόπο διαμονής του καταναλωτή είναι στην ουσία δώρον άδωρο για τον ίδιο τον καταναλωτή, γιατί η απόφαση αυτή πρέπει να εκτελεσθεί και να εφαρμοσθεί σε ένα άλλο κράτος μέλος. Αυτό τις περισσότερες φορές είναι χρονοβόρο, επίπονο και δαπανηρό. Για μια αποτελεσματική προστασία των καταναλωτών πρέπει να αξιολογηθούν οι εναλλακτικές λύσεις για τις δαπανηρές και βραδυκίνητες δικαστικές διαδικασίες, ανεξαρτήτως του δικαστηρίου ενώπιον του οποίου διεξάγονται ή του δικαίου στο οποίο βασίζονται. Η εξωδικαστική διευθέτηση των διαφορών, σε συνδυασμό ενδεχομένως με περαιτέρω εναρμονίσεις, είναι στην περίπτωση αυτή, κατά τη γνώμη μου, η λέξη-κλειδί. Η Γενική Διεύθυνση ασχολήθηκε ήδη διεξοδικά με το θέμα των εξωδικαστικών διευθετήσεων διαφορών σε σχέση με τις διασυνοριακές χρηματοοικονομικές υπηρεσίες. Έτσι, τον Οκτώβριο του προηγούμενου έτους, διεξήγαγε ακρόαση για το θέμα αυτό. Εισηγούμαι να αξιολογηθούν λεπτομερώς τα συμπεράσματα και οι απόψεις του φύλλου εργασίας της Επιτροπής, το οποίο αποτέλεσε τη βάση της ακρόασης, καθώς και η ανακοίνωση για τα συμπεράσματα της ακρόασης, η οποία αναμένεται στα μέσα αυτού του έτους. Η προσέγγιση της οδηγίας για το ηλεκτρονικό εμπόριο είναι, κατά την άποψή μου, προτιμότερη από πολιτικής άποψης και γι' αυτό τον λόγο δεν πρέπει να απορριφθεί επειδή έρχεται σε αντίθεση με τη ρύθμιση της Σύμβασης Βρυξελλών-Λουγκάνο και της Ρώμης ΙΙ. Ως εκ τούτου προτείνω είτε να αναβληθεί η αλλαγή που προβλέπει η Σύμβαση Βρυξελλών-Λουγκάνο μέχρι να ρυθμιστούν όλα τα ανοικτά νομικά ερωτήματα στον τομέα αυτόν, είτε, κατά την αλλαγή που προβλέπει η εν λόγω Σύμβαση, να διατηρηθεί το ισχύον καθεστώς της εξισορρόπησης μεταξύ των αντικρουόμενων συμφερόντων προμηθευτών και καταναλωτών.  Κύριε Πρόεδρε, θα ήθελα να αναφερθώ εν συντομία σε ορισμένα από τα ενδιαφέροντα ζητήματα τα οποία έθεσαν προς συζήτηση οι βουλευτές του Κοινοβουλίου. Θα ήθελα να αναφερθώ καταρχήν στα σχόλια του κ. Harbour, τον οποίον ευχαριστώ με την ευκαιρία για το έντονο ενδιαφέρον που επέδειξε κατά την ακρόαση της ης και ης Νοεμβρίου. Η Επιτροπή εκτιμά πάντοτε ιδιαίτερα τη συμμετοχή των βουλευτών του Κοινοβουλίου στις ακροάσεις ή σε άλλες δραστηριότητες και το υπογραμμίζω αυτό, κύριε Πρόεδρε. Ο κ. Harbour έκανε λόγο περί ισορροπίας, στόχο τον οποίο επιδιώκει φυσικά και η Ευρωπαϊκή Επιτροπή. Καταλαβαίνετε, κύριε Πρόεδρε, ότι δεν ομιλώ μόνο εξ ονόματός μου και εξ ονόματος της Γενικής Διεύθυνσής μου, αλλά και εξ ονόματος του συνόλου της Επιτροπής. Στην Επιτροπή συμμετέχει και ο συνάδελφος κ. Byrne, υπεύθυνος για τα συμφέροντα τα καταναλωτών. Κατά την απάντηση που θα δώσω στα πλαίσια αυτής της συζήτησης οφείλω φυσικά, κύριε Πρόεδρε, να λάβω υπόψη τις θέσεις του κ. Byrne, καθώς αποτελούμε όπως ανέφερε και η κυρία Walis, μία συνεκτική διοίκηση . Αυτήν ακριβώς την ισορροπία επιδιώκουμε λοιπόν, μία ισορροπία μεταξύ των συμφερόντων των παραγωγών αφενός, και των καταναλωτών, αφετέρου. Αυτό είναι τοις πάσι γνωστό και η ανάγκη ύπαρξης της εν λόγω ισορροπίας είναι αυταπόδεικτη. Αυτός είναι ο στόχος μας. Θεωρώ ότι επιτύχαμε μια τέτοια ισορροπία στην οδηγία για το ηλεκτρονικό εμπόριο. Η αρχή της οδηγίας είναι ότι, η χώρα προέλευσης παίζει καθοριστικό ρόλο εφόσον υπάρξουν διαφορές στα πλαίσια του ηλεκτρονικού εμπορίου. Υπάρχει μία παρέκκλιση που αφορά τη δημόσια τάξη, ας το πω έτσι γενικά. Η παρέκκλιση αυτή είναι ωστόσο αυστηρά περιορισμένη. Αφορά αποκλειστικά συγκεκριμένες περιπτώσεις. Είναι μια αναγκαία παρέκκλιση. Η χώρα στην οποία διαπράχθηκε μία παράβαση, εννοώ παράβαση σε ζητήματα δημόσιας τάξης, θα πρέπει να αναλάβει την ευθύνη αντιμετώπισής της. Η χώρα αυτή έχει τη δυνατότητα λήψης μέτρων, ενώ θα πρέπει να ενημερωθεί η Ευρωπαϊκή Επιτροπή σχετικά. Η Επιτροπή οφείλει να είναι σε θέση να αναλάβει δράση κατά της χώρας που υπέπεσε στην παράβαση. Με άλλα λόγια, η βασική αρχή της οδηγίας περί ηλεκτρονικού εμπορίου στηρίζεται στη χώρα προέλευσης με μία παρέκκλιση αυστηρά περιορισμένη. Επιτρέψτε μου, κύριε Πρόεδρε, να καλέσω με την ευκαιρία το Κοινοβούλιο να εγκρίνει το ταχύτερο δυνατό, όπως αρμόζει, την οδηγία, έτσι ώστε αυτή να ενσωματωθεί στην ευρωπαϊκή νομοθεσία όταν ολοκληρωθεί το Ευρωπαϊκό Συμβούλιο Εσωτερικής Αγοράς του Μαΐου. Οι πάντες προσδοκούν μία ευρωπαϊκή εμπορία περί ηλεκτρονικού εμπορίου, και ελπίζω να μπορέσουμε να ανταποκριθούμε στις προσδοκίες αυτές τον Μάιο. Κύριε Πρόεδρε, θα ήθελα να θίξω στη συνέχεια ένα άλλο ζήτημα, στο οποίο αναφέρθηκαν διάφοροι βουλευτές, όπως η κυρία Palacio ή η κυρία Oomen μεταξύ άλλων. Πρόκειται για τη Σύμβαση των Βρυξελλών. Δέχομαι την κριτική που άσκησε η κυρία Palacio σχετικά με τον τρόπο εκπόνησης της εν λόγω πρότασης από την Επιτροπή. Εμείς θα εξαγάγουμε τα διδάγματά μας από αυτήν την κριτική. Θα ήθελα, ωστόσο, να απευθύνω έκκληση στο Κοινοβούλιο, και ιδιαίτερα στην Επιτροπή Νομικών Θεμάτων, να λάβει θέση σχετικά με το δύσκολο ζήτημα του άρθρου Διότι εάν κατάλαβα καλά, κύριε Πρόεδρε, το άρθρο της πρότασης της Επιτροπής για τη Σύμβαση των Βρυξελλών διαφέρει σε ένα σημαντικό σημείο από την αρχική Σύμβαση με στόχο την προστασία του καταναλωτή. Ως γνωστό, η αρχική Σύμβαση του επιβάλλει δύο όρους, προκειμένου να δοθεί η δυνατότητα στον καταναλωτή να απαιτήσει τον σεβασμό των δικαιωμάτων του. Ο ένας από αυτούς τους δύο όρους απουσιάζει από την πρόταση της Επιτροπής. Το ζήτημα αυτό είναι βέβαια πολύ σημαντικό και προξένησε την ανησυχία πολλών εκ των διαφόρων οργανώσεων που ασχολούνται με το ζήτημα. Το πρόβλημα απασχολεί αυτή τη στιγμή την Επιτροπή. Μάλιστα, την ερχόμενη Τετάρτη θα συμμετάσχω σε μία μικρή συνεδρίαση με τέσσερις άλλους Επιτρόπους, μεταξύ των οποίων τους Επιτρόπους κ.κ. Byrne, Vitorino και Liikanen, για να συζητήσουμε λεπτομερέστερα το πρόβλημα του άρθρου Συγχρόνως ωστόσο, εάν μου επιτρέψει ο Πρόεδρος και η κυρία Palacio, θα ήθελα να καλέσω την Επιτροπή Νομικών Θεμάτων να εξετάσει και αυτή με τη σειρά της το άρθρο , ούτως ώστε η Ευρωπαϊκή Επιτροπή να γνωρίζει το ταχύτερο δυνατόν τι έχει να πει η επιτροπή της κυρίας Palacio σχετικά με το εν λόγω ζήτημα. Πολύ σωστά η κυρία Wallis έκανε λόγο για συνεκτική διοίκηση . Ας προσπαθήσουμε λοιπόν από κοινού με το Κοινοβούλιο να αναζητήσουμε έναν καλύτερο ορισμό για το άρθρο της πρότασης της Επιτροπής. Εξάλλου, διάφοροι βουλευτές του Κοινοβουλίου μεταξύ των οποίων και οι κυρίες Wallis, Oomen και Palacio, αναφέρθηκαν αφενός περί των διαδικασιών μικρών διεκδικήσεων και, αφετέρου περί των εναλλακτικών διευθετήσεων διαφορών . Το Κοινοβούλιο γνωρίζει φυσικά ότι τα ζητήματα αυτά δεν εμπίπτουν στις άμεσες αρμοδιότητές μου. Πρόκειται μάλλον περί αρμοδιοτήτων του συναδέλφου κ. Vitorino. Αυτό δεν σημαίνει βέβαια ότι δεν άπτονται στενά της όλης προβληματικής που συζητούμε και της σχέσης μεταξύ των δύο ταχέων μεθόδων με στόχο την αντιμετώπιση των δικαστικών διαφορών, δύο μεθόδων οι οποίες συνδέονται στενά με τη λειτουργία της εσωτερικής αγοράς. Γι' αυτό ενδιαφέρομαι και εγώ ιδιαίτερα για το συγκεκριμένο ζήτημα. Παρόλα αυτά, οφείλω να ομολογήσω ότι ο Επίτροπος κ. Antonio Vitorino είναι ο άμεσα αρμόδιος για το συγκεκριμένο θέμα. Σας δήλωσα πριν λίγο ότι θα συνεδριάσουμε ή Επίτροποι την ερχόμενη Τετάρτη. Υπόσχομαι ότι θα επισημάνω και θα επιστήσω την προσοχή όλων στην ανάγκη ύπαρξης αυτών των δύο ταχέων και απλουστευμένων μεθόδων, με στόχο την αντιμετώπιση των μικρών νομικών διαφορών σε ζητήματα ηλεκτρονικού εμπορίου. Επαναλαμβάνω, καταλήγοντας, ότι αναζητούμε την ισορροπία. Αυτός είναι ο στόχος μας. Προσπαθούμε να αποφύγουμε αυτό που ανέφερε ο κ. MacCormick για την εξ αποστάσεως εξαπάτηση του καταναλωτή . Σίγουρα δεν θέλουμε κάτι τέτοιο και θα ήθελα να ευχαριστήσω τον κ. MacCormick γι' αυτήν την επιτυχημένη φράση του. Προσπαθούμε, ωστόσο, να αποφύγουμε και αυτό που ανέφερε η κυρία Wallis, την υπερβολική προστασία που θα οδηγούσε σε μέτρα ασύμβατα με την εσωτερική αγορά. Ούτε αυτό το θέλουμε. Αυτοί είναι οι δύο κίνδυνοι που προσπαθούμε να αποφύγουμε, μεταξύ Σκύλλας και Χάρυβδης αναζητούμε έναν ασφαλή δρόμο υπέρ της εσωτερικής αγοράς, δηλαδή υπέρ όλων των καταναλωτών στην Ευρώπη.  Η συζήτηση έληξε.  Γυναίκες και επιστήμη Η ημερήσια διάταξη προβλέπει τη συζήτηση της έκθεσης της κυρίας McNally, εξ ονόματος της Επιτροπής για τα Δικαιώματα της Γυναίκας και τις Ίσες Ευκαιρίες, σχετικά με την ανακοίνωση της Επιτροπής "Γυναίκες και επιστήμη" - Κινητοποίηση των γυναικών με σκοπό τον εμπλουτισμό της ευρωπαϊκής έρευνας - C-/ - /)  Κύριε Πρόεδρε, θέλω, αρχίζοντας, να ευχαριστήσω την κυρία McNally, η οποία λόγω επειγουσών υποχρεώσεων δεν μπορεί σήμερα να είναι παρούσα ώστε να παρουσιάσει η ίδια την έκθεσή της. Γυναίκες στην επιστήμη - Κινητοποίηση των γυναικών με σκοπό τον εμπλουτισμό της ευρωπαϊκής έρευνας. Η ανακοίνωση προσανατολίζεται σε δύο στόχους: ο πρώτος είναι η τόνωση της συζήτησης μεταξύ των κρατών μελών και η προαγωγή των βέλτιστων πρακτικών για την ενθάρρυνση των γυναικών στους τομείς της επιστήμης και της τεχνολογίας. Ο δεύτερος είναι η αύξηση του αριθμού των γυναικών που συμμετέχουν στις ερευνητικές εργασίες που χρηματοδοτεί η Ευρωπαϊκή Ένωση, λαμβάνοντας υπόψη τη δέσμευση που προκύπτει από τη Συνθήκη της Ευρωπαϊκής Ένωσης να δημιουργηθούν ίσες ευκαιρίες και να βελτιωθεί η ποιότητα της έρευνας, δηλαδή να επιβληθεί η αρχή της ενσωμάτωσης της διάστασης της ισότητας των ευκαιριών μεταξύ των ανδρών και των γυναικών σε όλες τις πολιτικές και δράσεις . O τομέας έρευνα και επιστήμη είναι, μετά από τη γεωργία και τα διαρθρωτικά ταμεία, ο τρίτος μεγαλύτερος τομέας του προϋπολογισμού της Ευρωπαϊκής Ένωσης. Χαιρετίζουμε την ανακοίνωση της Επιτροπής και τους στόχους της και καλούμε τα κράτη μέλη να συνεχίσουν να ακολουθούν τον στόχο της ισότητας των φύλων και της συνεργασίας. Καλούμε την Επιτροπή να παράσχει συγκρίσιμα και καλύτερα στοιχεία στον τομέα "Γυναίκες και Επιστήμη", να αναπτύξει προσανατολισμούς και να προτείνει περαιτέρω μέτρα, προκειμένου σε δύο χρόνια να υποβάλει σε αυτό το Κοινοβούλιο ειδική έκθεση. Η Επιτροπή θα συνεχίσει τις προσπάθειές της για μια καλύτερη σύγκριση των δεδομένων και των γυναικών επιστημόνων, θα οργανώσει συναντήσεις των ενδιαφερομένων μερών, καθώς και δύο μεγάλες διασκέψεις, στις οποίες θα μετάσχουν οι εθνικοί δημόσιοι υπάλληλοι, οι γυναίκες επιστήμονες και όλοι οι ενδιαφερόμενοι. Η εισηγήτρια χαιρετίζει ρητά τα ήδη ληφθέντα μέτρα στο ο Πρόγραμμα Πλαίσιο·στόχος είναι να αυξηθεί η συμμετοχή των γυναικών και να επιμείνουμε σε μια εκπροσώπηση των γυναικών κατά % τόσο στις υποτροφίες Μαρία Κιουρί όσο και σε όλες τις συμβουλευτικές επιτροπές, καθώς και να ενσωματωθούν τα ήδη προταθέντα μέτρα για το ο Πρόγραμμα Πλαίσιο. Η υποεκπροσώπηση των γυναικών στην επιστημονική έρευνα έχει παράδοση, και χρειάστηκαν σκληροί αγώνες του γυναικείου κινήματος για να επιτευχθεί η σημερινή θέση της γυναίκας. Στις αρχές του αιώνα, στη Φινλανδία, επετράπη για πρώτη φορά σε Ευρωπαίες η φοίτηση στο Πανεπιστήμιο. Παρόλα αυτά το πανεπιστήμιο παραμένει ως σήμερα προπύργιο της ανδρικής κυριαρχίας. Σήμερα μπορεί βεβαίως οι γυναίκες να αποτελούν το ήμισυ σχεδόν των φοιτητών. Στην πατρίδα μου, τη Γερμανία, για παράδειγμα, οι γυναίκες αποτέλεσαν για πρώτη φορά το την πλειοψηφία των πρωτοετών φοιτητών. Στο σύνολο των φοιτητών ο ευρωπαϊκός μέσος όρος είναι γυναίκες προς άντρες. Η Γερμανία είναι εδώ ουραγός στην Ευρωπαϊκή Ένωση, με γυναίκες προς άντρες. Παρόλα αυτά πτυχίο αποκτούν περισσότερες γυναίκες απ' ό,τι άντρες, και συγκεκριμένα σε αναλογία γυναίκες προς άντρες. Στη Γερμανία και την Ιρλανδία ο αριθμός των γυναικών πτυχιούχων είναι μικρότερος. Στην επιλογή σπουδών βρίσκει κανείς αυτή τη στιγμή τα δύο τρίτα των φοιτητριών σε φιλολογικές και θεωρητικές επιστήμες· στις φυσικές επιστήμες πρέπει να δοθούν ακόμη πολλά ερεθίσματα. Το ενδιαφέρον για γνώσεις που εμπίπτουν στο πεδίο των φυσικών επιστημών καθώς και για τεχνικές γνώσεις πρέπει να τονώνεται από τους ίδιους τους γονείς και να ενθαρρύνεται γενικά μέσω της εκπαίδευσης, στο σχολείο, στο νηπιαγωγείο, παντού·και ως προς αυτό πρέπει να ακολουθηθούν καινούργιοι δρόμοι. Η συνεκπαίδευση δεν είναι εδώ ο μοναδικός δρόμος, και ο διαχωρισμός των αγοριών και κοριτσιών κατά τη διδασκαλία μπορεί να δώσει την απαραίτητη ώθηση, ειδικά στα μαθήματα φυσικών επιστημών και τεχνικής γνώσης. Το αυξημένο δυναμικό της γυναικείας επαγγελματικής ικανότητας δεν έχει ωστόσο επιβληθεί στον επιστημονικό επαγγελματικό τομέα· στις θέσεις εργασίας που έχουν καλυφθεί στα ανώτατα εκπαιδευτικά ιδρύματα διαπιστώνεται τώρα, όπως και πριν, μια απογοητευτική κατάσταση: στην Ευρωπαϊκή Ένωση το ποσοστό των μόνιμων ακαδημαϊκών εδρών είναι % για τις γυναίκες, ποσοστό που σχεδόν δεν ξεπερνά το αντίστοιχο των αρχών του αιώνα, στη δεκαετία του ' Η ισότητα των γυναικών στην επιστήμη πρέπει όμως να οδηγήσει και σε ισχυρότερη επίδραση των γυναικών στο περιεχόμενο των επιστημών. Οι γυναίκες και η έρευνα των δύο φύλων πρέπει να θεωρηθεί ως θεμελιώδης έρευνα, η οποία έχει τεράστια σημασία για την Ευρωπαϊκή Ένωση. Με νέα εργαλεία, τα οποία πρέπει να αναπτύξουν τα κράτη μέλη στον τομέα αυτόν, πρέπει να αξιοποιηθεί το ανεκμετάλλευτο δυναμικό όλων των γυναικών στην έρευνα και τη διδασκαλία και να προωθηθεί η ανταλλαγή εμπειριών. Πρέπει να ενισχυθούν τα δίκτυα γυναικών επιστημόνων και να υποστηριχθούν και να διαδοθούν πρωτοποριακά προγράμματα. Έτσι, για παράδειγμα στην Ισπανία και την Ιταλία απαντάται υψηλότερος αριθμός γυναικών στις φυσικές επιστήμες. Αυτό θα πρέπει να εξεταστεί διεξοδικότερα. Παραδείγματα υπάρχουν και στη Γερμανία: στο Αννόβερο, στην Expo , το καλοκαίρι, πρόκειται να λειτουργήσει για ημέρες ένα Διεθνές Γυναικείο Πανεπιστήμιο Τεχνολογίας και Πολιτισμού. Χίλιες μελλοντικές γυναίκες επιστήμονες και καθηγήτριες εργάζονται εκεί σε ένα διεπιστημονικό πρόγραμμα με στόχο την έρευνα, το οποίο χωρίζεται σε επτά επιμέρους τομείς: ευφυΐα, πληροφορία, σώμα, νερό, πόλη, εργασία και μετανάστευση. Αυτές οι πολύτιμες εμπειρίες πρέπει να συνδεθούν προσεκτικά και να αξιολογηθούν, και στη συνέχεια πρέπει να αποφασιστεί, αν το πανεπιστήμιο μπορεί να συνεχιστεί ως εικονική πανεπιστημιούπολη με σύγχρονες τεχνολογίες πληροφόρησης. Ως ιδρυτικό μέλος του γυναικείου πανεπιστημίου είμαι πεπεισμένη ότι αυτή η ομάδα προβληματισμού θα μας υποδείξει τη λύση πολλών προβλημάτων μας. Η Ευρωπαϊκή Ένωση δεν πρέπει να αφήσει καμιά ευκαιρία ανεκμετάλλευτη προς όφελος της ευρωπαϊκής έρευνας και της θέσης της στον αστερισμό της παγκοσμιοποίησης. Μια ακόμη ευκαιρία θα προσφέρει η Διάσκεψη του ΟΗΕ Πεκίνο+, η οποία θα λάβει χώρα στα μέσα του χρόνου στη Νέα Υόρκη. Εδώ θα γίνει ένας διεθνής απολογισμός των επιτευχθέντων αλλά και των μη επιτευχθέντων στόχων. Μέσω συνεπών χειρισμών των πολιτικά ιθυνόντων στην Ευρωπαϊκή Ένωση, σε όλα τα κράτη μέλη, πρέπει να κατορθώσουμε να επιφέρουμε μαζί με τις διοικήσεις ανωτάτων ιδρυμάτων, με τις επιτροπές των ερευνητικών ιδρυμάτων καθώς και με την επιστήμη, συγκεκριμένες διαρθρωτικές αλλαγές των προϋποθέσεων πλαισίου και να εισαγάγουμε μια διαδικασία αλλαγής, η οποία θα υλοποιήσει τη δέσμευση της Κοινότητας για ισότητα, όπως καθορίζει η Συνθήκη του Αμστερνταμ. Ο ος αιώνας θα είναι - όπως πολύ σωστά αναλύει η εισηγήτρια κυρία McNally - ο αιώνας του μέλλοντός μας. Αυτό δεν γίνεται με προχειρότητες. Εδώ πρέπει να γίνουν τολμηρές τομές. Ευχαριστώ θερμά για άλλη μια φορά την εισηγήτρια, κυρία McNally!  Κύριε Πρόεδρε, θα ήθελα καταρχάς να διευκρινίσω ότι μιλώ εξ ονόματος της κυρίας Elisabeth Monfort, η οποία είναι εκπρόσωπος της Ομάδας Ένωση για την Ευρώπη των Εθνών επί του συγκεκριμένου ζητήματος. Συνεπώς, θα αναγνώσω το κείμενο που εκείνη έχει συντάξει στα γαλλικά. Κύριε Πρόεδρε, είναι ευτύχημα ότι η συζήτηση που ξεκίνησε ενώπιον της Επιτροπής Βιομηχανίας σχετικά με την έκθεση της κυρίας McNally, η οποία αποσκοπεί κυρίως στην αύξηση και τη διευκόλυνση της συμμετοχής των γυναικών σε επαγγέλματα στον τομέα της έρευνας, είχε ως αποτέλεσμα μια τόσο μεγάλη συναίνεση. Για να αποφύγουμε μια σχετική σύγχυση, χρειάζεται βεβαίως να εμβαθύνουμε στην έννοια της ισότητας των ευκαιριών, η οποία φαίνεται πως δεν ανταποκρίνεται για όλον τον κόσμο στην ίδια πραγματικότητα. Πράγματι, η αρχική έκδοση αυτής της έκθεσης γνωμοδότησης είχε διατηρήσει έναν ορισμό συμβατό όχι μόνο με τις δικαιολογημένες επιθυμίες των γυναικών να διατηρήσουν ίση πρόσβαση στις επιστημονικές σπουδές και να δουν να θεσπίζονται ταχέως συνοδευτικά μέτρα, που θα τους δώσουν τη δυνατότητα να αναλάβουν θέσεις με αρμοδιότητες ανάλογες των αποτελεσμάτων τους, αλλά επίσης έναν ορισμό συμβατό και με την έννοια της συμπληρωματικότητας, η οποία είναι η μόνη που δικαιολογεί μια πολιτική ισχυρής βούλησης σε αυτό το θέμα. Ο προβληματισμός του Κοινοβουλίου μας πρέπει να βασιστεί στις αξίες εκείνες που σέβονται την διαφορετικότητα και όχι σε ένα αξίωμα περί ισότητας των δύο φύλων, στο οποίο εμπεριέχονται εσωτερικές αντιφάσεις. Πράγματι, εάν μεταξύ ενός άνδρα και μιας γυναίκας υπάρχει απόλυτη ισοδυναμία, εάν, εν τέλει, η γυναίκα είναι απέναντι σε έναν άνδρα ό,τι θα του ήταν και κάποιος άλλος άνδρας, τότε δεν υπάρχει λόγος να θέλουμε να επιβάλουμε την ισοτιμία μεταξύ ανδρών και γυναικών, αλλά όταν θα πρόκειται για την ανάληψη κάποιας θέσης, το άτομο θα εκτιμάται με κριτήριο μόνο τις ικανότητές του. Συνεπώς, είναι η αποδοχή της διαφορετικότητας και του μεριδίου της συμπληρωματικότητας τα στοιχεία που θα πρέπει αντίθετα να επαναφέρουν την ισορροπία και να χρησιμεύσουν ως έρεισμα μιας βουλησιαρχικής, ρεαλιστικής και πραγματιστικής πολιτικής, η οποία θα αποσκοπεί κυρίως στην εξάλειψη πρακτικών κωλυμάτων, συγκεκριμένων κωλυμάτων που αφορούν ουσιαστικά τη μητρότητα, τα οποία αντιμετωπίζουν κατά αποκλειστικότητα οι γυναίκες. Μια αυθαίρετη ποσοτική μέθοδος, η οποία θα βασίζεται στην πρακτική των ποσοστώσεων δεν θα συμβάλει στην επίλυση των ουσιαστικών προβλημάτων. Είναι σκόπιμο, το Κοινοβούλιο να κάνει πράξη τη θετική βούλησή του σε σχέση με την πρόσβαση των γυναικών σε ορισμένα επαγγέλματα και κυρίως σε εκείνα της έρευνας, όπου οι γυναίκες υποεκπροσωπούνται ακόμη σε τόσο μεγάλο βαθμό, ώστε να καταρρίπτονται συλλήβδην τα επιχειρήματα περί διεκδίκησης.  Κύριε Πρόεδρε, η ισότητα ευκαιριών μεταξύ ανδρών και γυναικών ενσωματώθηκε ρητώς στα άρθρα και της Συνθήκης του Αμστερνταμ και αποτελεί πλέον έναν από τους στόχους της Ευρωπαϊκής Ένωσης που θα πρέπει να λαμβάνεται υπόψη σε όλες τις κοινοτικές πολιτικές. Η παρουσία γυναικών στον επιστημονικό χώρο αυξήθηκε σημαντικά τα τελευταία χρόνια, ωστόσο παραμένει ακόμη ανεπαρκής. Αυξήθηκε η παρουσία των γυναικών στο πανεπιστήμιο, σε όλους τους κλάδους, αλλά στις σταδιοδρομίες που θα μπορούσαμε να ονομάσουμε καθαρά "επιστημονικές" - όπως είναι τα μαθηματικά, η πληροφορική, η μηχανική και η αρχιτεκτονική - οι γυναίκες εξακολουθούν να υποεκπροσωπούνται, μια κατάσταση που επιδεινώνεται από το γεγονός ότι, αφού ολοκληρώσουν τις σπουδές τους με καλές επιδόσεις, στην πλειοψηφία των περιπτώσεων δεν συνεχίζουν την επιστημονική τους σταδιοδρομία, ουσιαστικά λόγω των τεράστιων δυσκολιών που τους επιβάλλει. Αφενός, εξαιτίας της οργάνωσης της εξέλιξης των επιστημονικών επαγγελμάτων και αφετέρου λόγω της πρόσθετης δυσκολίας στον συμβιβασμό του επαγγελματικού και του οικογενειακού βίου. Γι' αυτό θεωρούμε ιδιαίτερα σημαντική τη βούληση και το ενδιαφέρον της Επιτροπής να υποστηρίξει τη συμμετοχή των γυναικών στον επιστημονικό κόσμο, σε ειδικά προγράμματα, αν και αυτό που θεωρούμε πραγματικά σπουδαίο είναι η συμμετοχή τους στο Πέμπτο Πρόγραμμα-Πλαίσιο Έρευνας και Τεχνολογικής Ανάπτυξης για τα έτη - Θα πρέπει να υιοθετηθούν τα μέτρα ενσωμάτωσης των γυναικών στα προαναφερόμενα ειδικά προγράμματα. Οι γυναίκες μπορούν να προσφέρουν με τη συμβολή τους στην έρευνα όλες τις ιδιότητες που τις χαρακτηρίζουν και που, χωρίς αμφιβολία, θα πλουτίσουν τον επιστημονικό κόσμο. Πρέπει να προαχθεί μια ισόρροπη συμμετοχή, θέτοντας ως στόχο την ίση εκπροσώπηση, χωρίς να λησμονείται ότι απαραίτητη προϋπόθεση είναι η επιστημονική κατάρτιση. Η προαγωγή των γυναικών σ' αυτό το πεδίο πρέπει να ξεκινήσει από τα πανεπιστήμια, ιδίως των θετικών επιστημών, και στη συνέχεια να προχωρήσει στην επαγγελματική σταδιοδρομία. Πρέπει να ενισχυθεί η υποστήριξη νέων ερευνητριών μέσω των υποτροφιών Μαρία Κιουρί, για τις οποίες θα πρέπει να προβλέπονται επαρκείς πόροι. Οι γυναίκες πρέπει να συμμετέχουν σε όλα τα επίπεδα διαβούλευσης και λήψης αποφάσεων κι όχι μόνο στην επιστημονική έρευνα, αφού ο στόχος είναι ο εμπλουτισμός και η συμπληρωματικότητα. Πρέπει να ενισχύεται από τη σχολική ηλικία η συμμετοχή των γυναικών στον επιστημονικό κόσμο, και ιδιαίτερα στην πληροφορική, λόγω της τεράστιας σημασίας που έχει για την πρόσβαση σε άλλους επιστημονικούς κλάδους, όχι μόνο στην Ευρωπαϊκή Ένωση, αλλά και στις συνδεδεμένες χώρες και στις αναπτυσσόμενες ζώνες χωρών όπου εφαρμόζονται προγράμματα της Ένωσης. Πρέπει να βοηθούνται οι γυναίκες από τη σχολική ηλικία να συμμετέχουν στον επιστημονικό κόσμο και στις νέες τεχνολογίες. Η μεγαλύτερη παρουσία γυναικών στον επιστημονικό κόσμο πρέπει να αντικατοπτρίζει τη σημασία της συμμετοχής των γυναικών σε όλους τους τομείς της κοινωνικής ζωής. Η μεγαλύτερη παρουσία γυναικών στο Πέμπτο και το Έκτο Πρόγραμμα-Πλαίσιο θα αποτελέσει παράδειγμα της ισότητας μεταξύ ανδρών και γυναικών, διευκολύνοντας τη συμμετοχή των γυναικών σε έναν τομέα όπου παραδοσιακά υποεκπροσωπούνται. Θα χρειαστεί να βελτιωθεί ο συμβιβασμός μεταξύ επαγγελματικού και οικογενειακού βίου, αφού είναι το κλειδί για τη μεγαλύτερη παρουσία των γυναικών σε υπεύθυνες θέσεις. Στο Ευρωπαϊκό Κοινοβούλιο - και ιδιαίτερα στην Επιτροπή για τα Δικαιώματα της Γυναίκας και τις Ίσες Ευκαιρίες - θα συνεχίσουμε να εργαζόμαστε για την επίτευξη των θεμελιωδών αυτών στόχων, προκειμένου να υπάρξει μεγαλύτερη ισορροπία στην κοινωνία.  Κύριε Πρόεδρε, κατ' αρχάς θα ήθελα να συγχαρώ την Ευρωπαϊκή Επιτροπή για την πρωτοβουλία που ανέλαβε να κινητοποιήσει τις γυναίκες με στόχο τη μεγαλύτερη συμμετοχή τους στις επιστήμες και τον εμπλουτισμό της ευρωπαϊκής έρευνας. Είναι γεγονός ότι η εκπροσώπηση του γυναικείου φύλου στον τομέα της επιστημονικής έρευνας και της τεχνολογίας είναι πολύ χαμηλή και εντελώς αναντίστοιχη με την πρόοδο που έχει συντελεστεί, χάρις και στην ευρωπαϊκή πολιτική, σε άλλους τομείς. Ιδιαίτερα δε στην εκπαίδευση, όπου πραγματικά μπορούμε να μιλάμε για θρίαμβο των γυναικών, αφού σε όλα σχεδόν τα ευρωπαϊκά πανεπιστήμια οι γυναίκες αποτελούν την πλειοψηφία των φοιτητών. Η κ. Grφner προηγουμένως έδωσε πολλά και ενδιαφέροντα στοιχεία. Ασφαλώς, η θέση των γυναικών γενικότερα στην επιστημονική έρευνα σε θέσεις καριέρας συνδέεται σε μεγάλο βαθμό με τις επιλογές τους στο εκπαιδευτικό σύστημα, αλλά και με τη θέση τους στην οικογένεια. Οι διαφορετικές κατευθύνσεις σπουδών που ακολουθούν τα δύο φύλα επιδρούν στη μελλοντική τους εξέλιξη. Γι' αυτό, χρειάζεται να παρέμβουμε έγκαιρα στο στάδιο του σχολικού επαγγελματικού προσανατολισμού και να ενημερώσουμε τις νέες γυναίκες για τις συνέπειες των επιλογών τους στην επαγγελματική τους ολοκλήρωση. Από το άλλο μέρος, οι συντηρούμενοι παραδοσιακοί ρόλοι και η διαίρεση της εργασίας κατά φύλο επιδρούν αρνητικά στην εξέλιξη και την καριέρα των γυναικών. Γι' αυτό, βεβαίως, εξακολουθούν να είναι αναγκαία τα μέτρα για τη συμφιλίωση της οικογενειακής ζωής με την επαγγελματική καριέρα. Αλλά θα έλεγα ότι αυτό πρέπει να ισχύει ιδιαιτέρως για τους άνδρες. Οι άνδρες χρειάζεται να συμφιλιώσουν την καριέρα με την παρουσία τους στην οικογενειακή ζωή, στην ιδιωτική ζωή. Οι γυναίκες αποτελούν το μισό του ανθρώπινου δυναμικού, το μισό της παγκόσμιας πηγής ταλέντων, ικανοτήτων και δημιουργικότητας. Η διατήρηση της υπάρχουσας ανισορροπίας στον κρίσιμο τομέα της έρευνας ισοδυναμεί με απώλεια πολύτιμων πόρων. Συνδέεται με την ίδια την εξέλιξη και το μέλλον της Ευρωπαϊκής Ένωσης. Καμιά από τις σύγχρονες προκλήσεις δεν μπορεί να αντιμετωπιστεί χωρίς τη συμβολή των ιδεών, της φαντασίας και των ικανοτήτων των γυναικών. Πέρα λοιπόν από το αίτημα της δικαιοσύνης ανάμεσα στα δύο φύλα, υπάρχει και η αναπτυξιακή διάσταση του θέματος. Η ανάγκη ενίσχυσης, δηλαδή, της ανταγωνιστικότητας και της καινοτομίας στην Ένωση. Με δεδομένο το πέμπτο πρόγραμμα πλαίσιο, αυτό αποσκοπεί και στην ενσωμάτωση της πολιτικής ισότητας των φύλων. Υποστηρίζουμε τις πρωτοβουλίες που κινητοποιούν τα πολυάριθμα επιστημονικά δίκτυα των γυναικών και διασφαλίζουν μια ισορροπημένη συμμετοχή γυναικών και ανδρών στις επιτροπές και τα όργανα που διαμορφώνουν πολιτικές, επιλέγουν και αξιολογούν σχέδια και αποφασίζουν για τη διάθεση των πόρων. Καλούμε την Ευρωπαϊκή Επιτροπή και τα κράτη μέλη να εξετάσουν κατά πόσον εκπροσωπούνται επαρκώς οι γυναίκες στην Κοινή Αγροτική Πολιτική, στα Διαρθρωτικά Ταμεία, στο πέμπτο πρόγραμμα πλαίσιο, στις πολυάριθμες επιστημονικές και τεχνικές επιτροπές, καθώς και στις θέσεις κλειδιά. Τελειώνοντας, κύριε Πρόεδρε, θα ήθελα να ζητήσω από την Ευρωπαϊκή Επιτροπή να στοχεύσει, μέσω των προγραμμάτων προενταξιακής βοήθειας προς υποψήφιες χώρες μέλη και προς την Τουρκία, στην αξιοποίηση των επιστημονικών προσόντων των γυναικών και να αυξήσει τις ευκαιρίες συμβολής τους στην επιστημονική και τεχνολογική έρευνα και ανάπτυξη.  /ALE). Κύριε Πρόεδρε, κύριε Επίτροπε Busquin, αγαπητοί συνάδελφοι, τα μέλη της Ομάδας των Πρασίνων/Ελεύθερης Ευρωπαϊκής Συμμαχίας άκουσαν με μεγάλη προσοχή την έκθεση της κυρίας McNally για τις γυναίκες και την επιστήμη. Λυπούμαστε φυσικά ιδιαίτερα για την ανισορροπία που υπάρχει στον χώρο αυτό μεταξύ γυναικών και ανδρών. Είναι φυσικά σημαντικό να αναλυθεί αυτή η κατάσταση και να υποβληθούν προτάσεις με στόχο τη βελτίωση της θέσης των γυναικών. Πρόσφατα, ο Επίτροπος κ. Busquin, δημοσίευσε μία έκθεση, σχετικά με μια μελέτη που πραγματοποιήθηκε εξ ονόματος της Ευρωπαϊκής Επιτροπής. Δώδεκα κορυφαίες γυναίκες επιστήμονες από διάφορα κράτη μέλη παρουσίασαν αδιάσειστα στοιχεία σχετικά με την ανισορροπία που επικρατεί στον επιστημονικό κόσμο. Εξάλλου, εμείς έχουμε ήδη διατυπώσει συγκεκριμένες προτάσεις με στόχο τη βελτίωση της θέσης των γυναικών. Η μελέτη αυτή τονίζει σαφώς ότι, η αιτία αυτής της ανισορροπίας θα πρέπει να αναζητηθεί στον επιστημονικό κόσμο και όχι στις ίδιες τις γυναίκες, οι οποίες δήθεν έχουν διαφορετικά ενδιαφέροντα και φιλοδοξίες και κάνουν άλλες επιλογές. Όλα αυτά είναι προκαταλήψεις κενές περιεχομένου. Τόσο στα πανεπιστήμια και στα ερευνητικά ιδρύματα όσο και στη βιομηχανία υπάρχουν προβλήματα. Σε όλους αυτούς τους χώρους διαπιστώνεται επίσης μία ανισορροπία στην κατανομή των αρμοδιοτήτων. Το ποσοστό καθηγητριών, για παράδειγμα, ποικίλλει στα κράτη μέλη από % έως % κατ' ανώτατο όριο του διδακτικού προσωπικού. Εξάλλου, υπογραμμίζεται ότι το ποσοστό των καθηγητριών στα διάφορα ιδρύματα είναι χαμηλότερο από το ποσοστό των βοηθών καθηγητριών. Από μία ανάλυση αιτήσεων αποδείχθηκε ότι γυναίκες οι οποίες στοχεύουν σε επιστημονική σταδιοδρομία γίνονται δεκτές πολύ λιγότερο από ό,τι οι άντρες συνάδελφοί τους. Αποδεικνύεται επίσης ότι η γέννηση των παιδιών δεν τις καθιστά λιγότερο αποδοτικές, αντίθετα οι γυναίκες με οικογένεια και παιδιά φαίνεται ότι κάνουν περισσότερες δημοσιεύσεις από τις υπόλοιπες. Σημαντική είναι η διαπίστωση ότι στις χώρες της Νότιας Ευρώπης επιστημονική σταδιοδρομία ακολουθεί ένα υψηλότερο ποσοστό γυναικών από ό,τι στη Βόρεια Ευρώπη. Μία εξήγηση γι' αυτό είναι ότι στη Βόρεια Ευρώπη παρέχονται περισσότερες δυνατότητες διακοπής της σταδιοδρομίας, κάτι που έχει ως συνέπεια να μην είναι τόσο προφανής η επανέναρξή της. Θα πρέπει να δώσουμε τη μέγιστη προσοχή σε ζητήματα που αφορούν τις γυναίκες και να αναζητήσουμε μέτρα φιλικά προς την οικογενειακή ζωή, έτσι ώστε να εξασφαλιστούν πραγματικά ίσες δυνατότητες για γυναίκες και άντρες στην επαγγελματική ζωή. Ελπίζουμε ότι η μελέτη αυτή από κοινού με την έκθεση της κυρίας McNally θα δώσει την ώθηση για να αναληφθούν και άλλες πρωτοβουλίες με στόχο να καλυφθεί η ανάγκη συλλογής συγκεκριμένων στοιχείων. Περιμένουμε από την Ευρωπαϊκή Επιτροπή να λάβει μέτρα για να επιτρέψει την ουσιαστική πραγματοποίηση των προτάσεων που έχουν υποβληθεί. Θα ήθελα, καταλήγοντας, να επαναλάβω τα λόγια της Επιτρόπου κυρίας Διαμαντοπούλου: αγωνιζόμαστε για τα δικαιώματά μας και όχι για τα προνόμιά μας.  Κύριε Πρόεδρε, αγαπητοί συνάδελφοι, επιτρέψτε μου καταρχάς να εκφράσω τη λύπη μου για το γεγονός ότι η συζήτηση σχετικά με το "Πεκίνο + " είχε ήδη αναβληθεί πριν από ένα μήνα για το τέλος της κοινοβουλευτικής συνόδου και το ίδιο συνέβη για την έκθεση "Γυναίκες και επιστήμη". Όταν πρόκειται για γυναίκες, φαίνεται ότι αναβάλλουμε μονίμως την συζήτηση για το τέλος όλων των συνεδριάσεων. Λυπάμαι γι' αυτό. Κύριε Πρόεδρε, αγαπητοί συνάδελφοι, διαβάζοντας την έκθεση της κυρίας McNally αντιλαμβανόμαστε αμέσως ότι θίγεται ένα πολύ ουσιαστικό θέμα. Ο τίτλος "Γυναίκες και επιστήμη" θα μπορούσε να είναι παραπλανητικός εάν τον εντάξουμε σε έναν ατελείωτο κατάλογο του τύπου "Γυναίκες και · " το τάδε ή το δείνα θέμα: η απαρίθμηση είναι αναγκαία αν και μερικές φορές δεν καταφέρνει να εξηγήσει τη σπουδαιότητα ενός προβλήματος. Ωστόσο, εδώ θίγουμε ένα ουσιαστικό ζήτημα το οποίο ανακινεί την προαιώνια διαμάχη σχετικά με την ισότητα των φύλων. Είναι δυνατόν να έχουν οι γυναίκες λογική όμοια με αυτή των ανδρών; Είναι οι γυναίκες ικανές για επιστημονικές δραστηριότητες; Ορισμένοι εξακολουθούν να το αμφισβητούν, εντούτοις, η απάντηση θα είναι πάντοτε καταφατική. Σε αυτό το σημείο όμως αρχίζουν οι δυσκολίες. Εάν η κατάσταση των γυναικών στον επιστημονικό τομέα είναι ανησυχητική, αυτό οφείλεται σε μια σειρά προβλημάτων δύσκολων στη διευθέτησή τους. Η επιστήμη, η οποία είναι μια συμβολική δραστηριότητα, παραμένει ανδρικό προνόμιο, ακριβώς όπως και η πολιτική ευθύνη. Τα ίδια εμπόδια συναντάμε ακόμη και όταν διανέμουμε την πολιτική εξουσία όπως και την πνευματική. Και στις δύο περιπτώσεις η ανδρική εξουσία διακυβεύεται. Ας προτείνουμε λοιπόν τις ίδιες λύσεις, όπως την εδραίωση της ισότητας στην πολιτική, η οποία επιχειρείται από ορισμένες χώρες της Ένωσης. Τα κορίτσια έχουν άριστες επιδόσεις στο σχολείο και τίποτα δεν δικαιολογεί την ύπαρξη τόσο λίγων γυναικών στον κόσμο της έρευνας. Τα εμπόδια για μια επιστημονική σταδιοδρομία τίθενται έξωθεν της ίδιας της έρευνας. Με άλλα λόγια, δεν αρκεί μόνο οι γυναίκες να έχουν πρόσβαση στον επιστημονικό χώρο, θα πρέπει επίσης και ο ίδιος ο χώρος να τους παραχωρήσει μια θέση διαφορετική από εκείνη των αιωνίως προσκεκλημένων, όπως είχε επισημανθεί πολύ σωστά στο συνέδριο που είχε οργανώσει η Επιτροπή τον Απρίλιο του Ο σχολικός και πανεπιστημιακός προσανατολισμός παραμένει ασαφής όσον αφορά την ισότητα των φύλων. Συχνά οι θετικές επιστήμες οργανώνονται κατά τρόπο αποθαρρυντικό για τα κορίτσια. Οι μικτές διδασκαλίες, καθώς και ο ενδεχόμενος σεξισμός των διδασκόντων, των γονέων και των θεσμών αποτελούν δυσκολίες που απέχουν ακόμη πολύ από την επίλυσή τους. Όσο για τις ανθρωπιστικές επιστήμες, αυτές θα αποκτήσουν κάποιο νόημα μόνο εάν ενσωματώσουν την ανάγκη να σκεπτόμαστε τη διάσταση "άνδρας-γυναίκα" στο πλαίσιο όλων των κοινωνικών και ανθρώπινων προβλημάτων. Είναι προφανές ότι, πρέπει να αποκτήσουμε μια ευρεία αντίληψη της επιστήμης και να γνωρίζουμε ότι δεν είναι δυνατόν να σκεπτόμαστε την κοινωνία χωρίς να θέτουμε τη διάσταση "άνδρας-γυναίκα". Σήμερα, απέχουμε πολύ από τις προβλέψεις μας. Η έκθεση της κυρίας McNally, την οποία εκτιμώ λόγω της πληρότητας και πολυσυνθετότητάς της, είναι κατά τη γνώμη μου σημαντική, δεδομένου ότι επιμένει στα μέτρα, εάν όχι στις λύσεις, για την αντιμετώπιση του προβλήματος που συνιστά η δυσκολία άσκησης της επιστήμης, βάσει, βεβαίως, κυρίως των στατιστικών στοιχείων που αφορούν την παρουσία των γυναικών σε διάφορους εργασιακούς κλάδους, σε υποτροφίες και σε διπλώματα. Αναφέρεται ακόμη στη θέσπιση δεσμευτικών μέτρων για την αύξηση της παρουσίας των γυναικών στην έρευνα, καθώς και την προώθηση των μελετών σχετικά με τους μηχανισμούς διάκρισης λόγω φύλου, την καθιέρωση στις Γενικές Διευθύνσεις της Επιτροπής ομάδων εργασίας και αρχών παρακολούθησης. Είμαι ευτυχής που η έκθεση αυτή δεν παρέλειψε ούτε το πρόβλημα της εξουσίας των γυναικών στην επιστήμη, ·  Κύριε Πρόεδρε, η ισότητα των ευκαιριών μεταξύ γυναικών και αντρών βρίσκεται μεν στις Συνθήκες σε υψηλή θέση της αξιολογικής κλίμακας, για παράδειγμα στα άρθρα και της Συνθήκης του Αμστερνταμ, στην επαγγελματική ζωή όμως βρίσκεται σε πολύ μειονεκτική θέση. Στον τομέα της επιστήμης και της τεχνολογίας - το τωρινό θέμα μας - υπάρχει μόνο σε πολύ πρώιμα στάδια. Εδώ οι γυναίκες απασχολούνται σε επισφαλή βάση. Έχουν χαμηλότερο εισόδημα από τους άντρες. Ούτε καν ένα % των γυναικών επιστημόνων δεν είναι εντεταλμένες με ερευνητικές εργασίες ή ακόμα με διευθυντικές θέσεις. Η περιορισμένη παρουσία των γυναικών έρχεται σε απόλυτη αντίφαση με τα ταλέντα και τις ικανότητές τους, τη δημιουργικότητά τους και την προσαρμοστικότητά τους σε απαιτήσεις υψηλού επιπέδου. Τα ευρωπαϊκά προγράμματα παρέχουν ήδη σήμερα σημαντική συμβολή ώστε να βελτιωθεί η ποιότητα των ερευνητικών αποτελεσμάτων, αλλά και να ενισχυθεί η συνεργασία μεταξύ των κρατών μελών. Τη βάση για θετικές αλλαγές αποτελούν από τη μια μεριά το στατιστικό υλικό με δεδομένα σχετικά με το φύλο και από την άλλη η γνώση διαφορετικών προτύπων για την ενθάρρυνση των γυναικών. Αλλα προγράμματα της Κοινότητας, όπως στοιχεία από το SOKRATES και το LEONARDO για τη μόρφωση και επιμόρφωση, πρέπει να συνδεθούν με εθνικού επιπέδου μέτρα, όπως προγράμματα διδασκαλίας, τα οποία να περιλαμβάνουν περισσότερες ώρες διδασκαλίας των μαθηματικών και των μαθημάτων των φυσικών επιστημών. Τότε οι νεαρές γυναίκες θα κατακτήσουν την πρόσβαση στην τεχνολογία της πληροφορίας. Πολλές από αυτές θα γίνουν αναγνωρισμένες επιστήμονες. Θα σταδιοδρομήσουν δηλαδή, αυτή τη φορά όχι στους κλασικούς γυναικείους τομείς των εκπαιδευτικών, ιατρικών ή κοινωνικών επαγγελμάτων. Τι χρειάζεται; Περισσότερες θέσεις μερικής απασχόλησης, περισσότερες εγκαταστάσεις παιδικής μέριμνας στις επιχειρήσεις και κυρίως περισσότερες γυναίκες στις συμβουλευτικές επιτροπές και τις επιτροπές που επιλέγουν και αποφασίζουν για προγράμματα και θέσεις. Παρόλα αυτά δεν συμμερίζομαι απολύτως την επιμονή στο ποσοστό. Ο άκαμπτος καθορισμός ενός γυναικείου ποσοστού τουλάχιστον % για ερευνητικά προγράμματα και ιδρύματα αντιτίθεται στην αυτοπεποίθηση εκείνων των γυναικών, οι οποίες χάραξαν το δρόμο τους ή θα τον χαράξουν χωρίς τέτοιες, επονομαζόμενες βοήθειες. Ως ελαστική κατευθυντήρια γραμμή ή ως σημείο αναφοράς μπορώ παρόλα αυτά, δεδομένης και της έντονης υποεκπροσώπησης των γυναικών στην επιστήμη, να το δεχτώ απόλυτα.  Κύριε Πρόεδρε, επιθυμώ κατά πρώτο λόγο να συγχαρώ την Επιτροπή για το επίκαιρον της παρουσίασης και την ποιότητα της έκθεσής της για τις γυναίκες και την επιστήμη, από την οποία και καταφαίνονται οι υφιστάμενες ανισότητες καθώς και η ανάγκη να αλλάξει αυτή η κατάσταση. Θα ήθελα, επίσης, να συγχαρώ τη συνάδελφό μου Eryl McNally για την έξοχη έκθεση που εξεπόνησε και τις προτάσεις που διετύπωσε. Από τη δική μου σκοπιά, αυτή η έκθεση δεν θα μπορούσε να έλθει σε καταλληλότερη στιγμή. Είναι γενικώς αποδεκτό ότι, η συμμετοχή των γυναικών στον ενεργό βίο έχει ουσιαστική σημασία για το μέλλον της Ευρώπης. Το ποσοστό των απασχολούμενων στην Ευρώπη είναι χαμηλότερο από εκείνο των Ηνωμένων Πολιτειών και της Ιαπωνίας και το γεγονός αυτό δεν είναι άσχετο προς την ακόμη χαμηλότερη αναλογία γυναικείας δραστηριότητας στα περισσότερα από τα κράτη μέλη της Ένωσης. Εάν ο ρόλος των γυναικών έχει ζωτική σημασία για την αύξηση της ευρωπαϊκής παραγωγής, θα πρέπει επίσης να αναφερθεί η σημασία της συμμετοχής τους για τη χρηματοδότηση της κοινωνικής ασφάλισης και, ως εκ τούτου, της διατήρησης ενός κοινωνικού προτύπου. Δεν αρκεί όμως η ανάλυση της ποσότητας εργασίας που εξασφαλίζεται από τις γυναίκες στην Ευρωπαϊκή Ένωση. Κατά τη γνώμη μας, κεφαλαιώδη σημασία έχει και η ποιότητα της εργασίας που εξασφαλίζεται, καθώς και η αναγνώριση εκ μέρους της κοινωνίας ότι η επαγγελματική εξειδίκευση των γυναικών θα πρέπει να συνδέεται και με το βαθμό συμμετοχής τους σε τομείς περισσότερο απαιτητικούς από πλευράς επαγγελματικής κατάρτισης, τομείς στους οποίους η Ευρωπαϊκή Ένωση παρουσιάζει τεράστια ελλείμματα. Πράγματι, η Ευρωπαϊκή Ένωση διαθέτει έως χιλιάδες κενές θέσεις εργασίας λόγω έλλειψης προσωπικού κατάλληλα εκπαιδευμένου για την ανάπτυξη της κοινωνίας των πληροφοριών και την αξιοποίηση των νέων τεχνολογιών. Οι γυναίκες επιστήμονες της Ευρώπης θα πρέπει, για τον λόγο αυτό, να τύχουν αμέριστης υποστήριξης και κάθε ευκαιρίας, ούτως ώστε να μπορέσουν να διαδραματίσουν στον συγκεκριμένο αυτό τομέα όχι μόνο το ρόλο που τους αξίζει αλλά και αυτόν που χρειάζεται η Ευρώπη. Την παρουσίαση της συγκεκριμένης έκθεσης τη συνδέω με το γεγονός της διοργάνωσης, από την πορτογαλική Προεδρία, μιας έκτατης Συνόδου Κορυφής στη Λισσαβόνα τον προσεχή Μάρτιο με θέμα την απασχόληση, τις οικονομικές μεταρρυθμίσεις και τη συνοχή για μια Ευρώπη της καινοτομίας και της γνώσης. Η Σύνοδος αυτή φιλοδοξεί να θέσει τα θεμέλια ενός αναπτυξιακού προτύπου που θα καταστήσει την Ευρώπη πρωτοπόρο στην οικονομική ανταγωνιστικότητα σε παγκόσμια κλίμακα. Κάτι τέτοιο, όμως, δεν θα ήταν εφικτό χωρίς την αθρόα συμμετοχή ευρωπαίων γυναικών επιστημόνων. Για τον σκοπό αυτό, θα πρέπει να ληφθούν θετικά μέτρα επί του συγκεκριμένου ζητήματος και να μην περιοριζόμαστε σε μια στάση παθητικού θεατή της ανάπτυξης της κοινωνίας και των πολιτικών της οριζόντιας ενσωμάτωσης . Διατηρώ βάσιμες ελπίδες ότι η πορτογαλική Προεδρία θα δώσει την απαραίτητη προσοχή στη συμμετοχή των γυναικών στο συγκεκριμένο πρόγραμμα, όχι μόνο επειδή το πορτογαλικό Υπουργείο Ισότητας συνδέεται με αυτό αλλά και διότι - και όχι τυχαία - ο συντονισμός του προγράμματος της Συνόδου Κορυφής της Λισσαβόνας ανατέθηκε από τον πορτογάλο Πρωθυπουργό σε μια γυναίκα επιστήμονα. Ευελπιστώ ότι οι καλές προθέσεις της Επιτροπής και του Συμβουλίου θα μετατραπούν σε συγκεκριμένες προτάσεις, με σκοπό μια μεγαλύτερη, ποσοτικά αλλά και ποιοτικά, συμμετοχή των ευρωπαίων γυναικών στους τομείς της επιστήμης και των νέων τεχνολογιών  Κύριε Πρόεδρε, κύριοι συνάδελφοι, εξετάζουμε σήμερα το πρόβλημα της πρόσβασης των γυναικών στην επιστήμη και την έρευνα. Το κείμενο της Επιτροπής, αλλά και η έκθεση, δεν πετυχαίνουν τον στόχο αυτό. Δεν συνδέουν, πρώτα απα όλα, το θέμα με το γενικότερο γυναικείο ζήτημα. Δεν παρουσιάζουν ποσοτικά στοιχεία που θα έδιναν σαφή εικόνα της κατάστασης, πέρα από κάποιες στατιστικές για την αναλογία των φύλων στις πανεπιστημιακές σπουδές. Όμως, ανάμεσα στις πανεπιστημιακές σπουδές και στην ερευνητική απασχόληση υπάρχει μια τεράστια απόσταση. Το μεγαλύτερο όμως πρόβλημα των κειμένων είναι ότι δεν εμβαθύνουν στο θέμα και ότι δεν αναδεικνύουν τα αίτιά του. Πράγματι, η αόριστη αναφορά στην ύπαρξη πολύπλοκων διαρθρωτικών φραγμών ή ακόμα στο ότι η επικρατούσα νοοτροπία στον τομέα της έρευνας είναι γενικά αρσενική, δεν μπορούν να θεωρηθούν ως σοβαρές απόπειρες ερμηνείας της κατάστασης. Η ανικανότητα αξιοποίησης των παραγωγικών δυνάμεων, και κυρίως του ανθρώπου, καθώς και η έλλειψη ίσων ευκαιριών, είναι βασικά χαρακτηριστικά του καπιταλιστικού συστήματος. Αυτό έχει σημαντικές επιπτώσεις ιδιαίτερα στα πιο ευαίσθητα κοινωνικά στρώματα, όπως είναι οι νέοι και οι γυναίκες. Δεν είναι τυχαίο ότι στις πρώην σοσιαλιστικές χώρες, η κατάσταση και η κοινωνική θέση των γυναικών ήταν πολύ καλύτερη από ό,τι στη Δύση. Η κοινωνία στην οποία ζούμε έχει δημιουργήσει ένα πλαίσιο εχθρικό προς τις γυναίκες. Παραδείγματος χάρη, η πολιτική της ολοένα και μεγαλύτερης συρρίκνωσης της κοινωνικής πρόνοιας και κατεδάφισης των δημόσιων συστημάτων κοινωνικής ασφάλισης έχει ως αποτέλεσμα η γυναίκα να δέχεται μεγαλύτερη πίεση ώστε να αφοσιωθεί στον παραδοσιακό της ρόλο. Αυτό ισχύει πολύ περισσότερο για τις γυναίκες επιστήμονες. Το πρόβλημα σίγουρα δεν λύνεται με την λεγόμενη ευελιξία, ούτε με τη μερική απασχόληση, αφού η έρευνα δεν μπορεί να γίνει χωρίς αφοσίωση και σταθερή εργασία. Για πολλές από τις προτάσεις που γίνονται στο ψήφισμα, όπως οι λεπτομερέστερες στατιστικές, η τράπεζα γυναικείων εμπειρογνωμόνων και άλλες, κανείς δεν θα είχε αντίρρηση. Όμως τα μέτρα αυτά δεν μπορούν να λύσουν το πρόβλημα. Πολύ περισσότερο, το πρόβλημα δεν λύνεται με ποσοστώσεις. Χρειάζεται μια άλλη πολιτική, που θα σέβεται τον άνθρωπο γενικότερα και τις γυναίκες ειδικότερα· που δεν θα έχει ως κινητήρια δύναμη το κέρδος των λίγων και ως στόχο την εκμετάλλευση των πολλών. Δεν περιμένουμε βέβαια από την Ευρωπαϊκή Ένωση να ακολουθήσει μια τέτοια πολιτική. Περιμένουμε όμως από τους λαούς της Ευρωπαϊκής Ένωσης να την επιβάλουν.  Κύριε Πρόεδρε, είμαι πολύ χαρούμενος που παίρνω τον λόγο για να εκφράσω την αποδοχή μου για το πρόγραμμα αυτό που παρουσίασε η κυρία McNally, σχετικά με την όσο το δυνατόν μεγαλύτερη εισαγωγή των γυναικών στον επιστημονικό τομέα. Για πρώτη φορά μιλώ με την ιδιότητα του εκπροσώπου του Κόμματος των Συνταξιούχων γυναικών. Ενώ εγώ είμαι ο εθνικός γραμματέας του Κόμματος των Συνταξιούχων στην Ιταλία, η πρόεδρος είναι μια γυναίκα, η Giuseppina Gardazzi, και ως εκ τούτου αναγνωρίζουμε πλήρως τη σημασία των γυναικών. Πιστεύω ότι σε κανέναν άλλο τομέα όπως ο επιστημονικός δεν είναι τόσο σημαντικό να επιτευχθεί η ισότητα μεταξύ ανδρών και γυναικών. Είχαμε - για να αναφέρω και κάποια παραδείγματα - μόνο άνδρες επιστήμονες, όπως ο Leonardo da Vinci, ο Michelangelo, ο von Braun, ο Einstein, κλπ. Σκεφτείτε, κύριε Επίτροπε Busquin, τι θα γινόταν εάν οι γυναίκες κατά τα τελευταία δύο χιλιάδες χρόνια είχαν τις ίδιες ευκαιρίες με τους άνδρες! Σκεφτείτε, κύριε Πρόεδρε Provan, τι θα συνέβαινε εάν οι γυναίκες βρισκόντουσαν εδώ και δύο χιλιάδες χρόνια στη θέση στην οποία η Επιτροπή επιθυμεί να τις θέσει με αυτήν την πρόταση. Είμαι απολύτως σίγουρος ότι, εάν είχε συμβεί κάτι τέτοιο, αυτή τη στιγμή θα είχαμε μια σημαντικά μεγαλύτερη πρόοδο από αυτή που υπάρχει. Οι γυναίκες, ως γνωστόν, ζουν πολύ περισσότερο από τους άνδρες. Αναρωτιόμαστε επίσης τι άλλο περισσότερο μπορεί να έχουν ακόμα από τους άνδρες, αλλά είμαι σίγουρος ότι αυτό το κάτι, που ακόμα δε γνωρίζουμε, θα ανακαλυφθεί και στα πλαίσια των επιστημονικών ερευνών. Αυτό το μέτρο είναι πολύ πιο σημαντικό για το γεγονός ότι επιτρέπει στις γυναίκες να εκφράσουν αυτή την επιστημονική τους ικανότητα - που έως σήμερα παρέμενε κρυφή - παρά για το γεγονός ότι τους προσφέρει την ευκαιρία για εργασία. Για τον λόγο αυτό είμαι ιδιαίτερα ευτυχής που εκφράζω τη θετική μου γνώμη για την έκθεση αυτή.  Κύριε Πρόεδρε, κυρίες και κύριοι, η εμπειρία μάς διδάσκει ότι εκείνος που δεν κάνει τους άλλους να μιλούν γι' αυτόν δυστυχώς συνήθως ξεχνιέται, και αυτό είναι το θέμα μας σήμερα. Ευχαριστώ πολύ, κύριε συνάδελφε, για τα φιλικά, ενθαρρυντικά σας λόγια. Όμως όλοι εμείς γνωρίζουμε από την εμπειρία μας και από τους λόγους οι οποίοι εκφωνήθηκαν σήμερα το βράδυ εδώ ότι το πρόβλημα δεν βρίσκεται ούτε στις καλές προθέσεις ούτε και στις ίδιες τις γυναίκες. Πρόκειται για πολύπλοκους διαρθρωτικούς φραγμούς, θα μπορούσε ίσως να μιλήσει κανείς ακόμα, για χαρακτηριστικούς για τις γυναίκες φραγμούς, οι οποίοι δεν έχουν επιτρέψει ακόμα την ευρεία απασχόληση των γυναικών στην επιστήμη και την έρευνα. Εμείς εδώ υποεκπροσωπούμεθα ως γυναίκες, και κανένας από τους ομιλητές δεν εκφράστηκε σήμερα διαφορετικά. Επιστήμη και έρευνα - όποιος θέλει να εργαστεί εδώ, όποιος θέλει να έχει δυνατότητες εδώ, αυτός θα πρέπει να μπορεί να έχει και διαρκή επαφή με το χώρο αυτό. Και αυτό για τις γυναίκες είναι συχνά πάρα πολύ δύσκολο. Χρειάζεται ευελιξία. Οι γυναίκες είναι δεσμευμένες απέναντι στην οικογένεια, στα παιδιά, ίσως ακόμη και στη θέση εργασίας του συζύγου. Στο σημείο αυτό πρέπει να τους προσφέρει κανείς ευελιξία, να υποστηρίξει τις γυναίκες και να τους προσφέρει και τη δυνατότητα της διαρκούς επιστημονικής εξέλιξης σε αυτό τον χώρο που χαρακτηρίζεται από αλματώδεις ρυθμούς. Το ο Πρόγραμμα Πλαίσιο καταβάλλει προσπάθειες για την ενσωμάτωση της ισότητας των ευκαιριών. Αυτή η δέσμευση της Ευρωπαϊκής Ένωσης για ισότητα πρέπει υλοποιηθεί ιδιαίτερα και στον τομέα της επιστήμης. Πρέπει πολύ απλά να προωθηθούν εργαλεία και μέθοδοι υποστήριξης των νεαρών κοριτσιών ήδη στα κλασικά μαθήματα φυσικών επιστημών. Οι γυναίκες αποδεικνύουν τις ακαδημαϊκές ικανότητές τους σε επιστημονικούς κύκλους σπουδών, και παρόλα αυτά οι γυναίκες επιστήμονες εξακολουθούν να λαμβάνουν χαμηλότερους μισθούς από τους άντρες συναδέλφους τους. Σπάνια βρίσκονται στην κορυφή, σπάνια σε υπεύθυνες θέσεις. Συχνά οι ομάδες αξιολόγησης κρίνουν την επιστημονική έρευνα μιας γυναίκας ως κατώτερη από τις έρευνες ανδρών συναδέλφων τους. Σήμερα το βράδυ κατορθώσαμε να υπάρξει ομόνοια σε αυτή την αίθουσα. Χαιρόμαστε για την έκθεση της Επιτροπής και ελπίζουμε ότι η έκθεση αυτή θα βοηθήσει να επιτευχθούν και πρόοδοι για να εκπροσωπηθούν περισσότερες γυναίκες στην επιστήμη.  Κύριε Πρόεδρε, η αρχή της ισότητας διαπνέει ως κύριο ρεύμα όλες τις πολιτικές της Ένωσης και η επιστημονική δραστηριότητα δεν πρέπει να αποτελεί εξαίρεση. Πρέπει, συνεπώς, να επικροτήσουμε αυτήν την έκθεση της κυρίας McNally, καθώς και την αντίστοιχη ανακοίνωση της Επιτροπής, και να ελπίσουμε ότι θα λάβει την πλήρη υποστήριξη του Σώματος. Θα ήθελα να υπογραμμίσω τρία σημεία που μου φαίνονται ενδιαφέροντα. Το πρώτο αφορά το γεγονός που επισημαίνεται στην έκθεση και στην ανακοίνωση, ότι εκεί όπου είναι πιο ισορροπημένη η παρουσία γυναικών στο επιστημονικό πεδίο είναι στις χώρες του Νότου - στην Ιταλία, την Πορτογαλία και την Ισπανία - πράγμα που μας δείχνει ότι, στην επιστήμη, όπως και στη ζωή γενικά, είναι σημαντικό να δυσπιστούμε απέναντι στα κλισέ. Το δεύτερο σημείο αφορά τις ποσοστώσεις. Είναι αδύνατο να αποφευχθούν τα ποσοτικά στοιχεία κατά την αξιολόγηση μιας πολιτικής, αλλά οι ποσοστώσεις πρέπει να εννοηθούν ως γενικές τάσεις, δηλαδή ως στόχος που πρέπει να επιτευχθεί μεσοπρόθεσμα ή μακροπρόθεσμα, ως κάτι που πρέπει να εφαρμοσθεί με γενικούς όρους, και όχι ως ένας ανελαστικός αριθμός που πρέπει να επιβληθεί αυτομάτως σε κάθε ομάδα διαβούλευσης, σε κάθε ομάδα αξιολόγησης και παρακολούθησης. Η παροχή κινήτρων, η ενθάρρυνση, η προώθηση, η άρση των εμποδίων, η εξάλειψη των μειονεκτημάτων πρέπει να επιδιώκονται αδιαλείπτως. Όμως, σε κάθε περίπτωση, αυτό που δεν μπορεί να γίνει είναι να επιτευχθεί η ισότητα χωρίς να επιτευχθούν προηγουμένως αυτές οι προϋποθέσεις. Πρόκειται για το παλιό πρόβλημα των σκοπών και των μέσων. Τα μέσα πρέπει να είναι κατάλληλα και αναλογικά και, προπαντός, δεν πρέπει να θέτουν σε κίνδυνο το ύψιστο αγαθό που πρέπει να διατηρήσουμε και αυτό είναι η ποιότητα, η ακρίβεια και το εύρος της επιστημονικής δραστηριότητας. Και, τέλος, το τρίτο σημείο είναι ότι η επιστημονική μέθοδος δεν έχει φύλο. Η Μarie Curie σκεπτόταν με τον ίδιο τρόπο με τον Λόρδο Rutherford και η Kowaleska δεν σκεπτόταν διαφορετικά από τον Elie Cartαn. Πρέπει να κάνουμε ό,τι είναι δυνατό για να εξισορροπήσουμε την παρουσία των γυναικών στο επιστημονικό πεδίο, αλλά να μην αναζητούμε συντομότερους δρόμους που θα μας κάνουν να χάσουμε τον προσανατολισμό μας.  Κύριε Πρόεδρε, με την παρουσίαση αυτής της ανακοίνωσης, η Επιτροπή θέλησε να λάβει μια σημαντική πολιτική πρωτοβουλία όσον αφορά το ζήτημα της θέσης των γυναικών στην έρευνα. Με ικανοποίηση διαπιστώνω ότι η πρωτοβουλία αυτή ήταν πολύ ευπρόσδεκτη από το Κοινοβούλιο, το οποίο και ευχαριστώ για τον σημαντικό ρόλο που διαδραματίζει στη δυναμική "Γυναίκες και επιστήμη". Η πρόταση ψηφίσματος, την οποία συζητούμε σήμερα, βασίζεται σε μεγάλο βαθμό στους προσανατολισμούς που έχει προετοιμάσει η Επιτροπή. Πρόκειται για μια ισχυρή και σημαντική ενθάρρυνση. Ωστόσο, το θέμα των γυναικών και της επιστήμης εντάσσεται σε μια ευρύτερη προοπτική σχετικά με την πολιτική έρευνας της Ένωσης. Όπως έχω ήδη επισημάνει στην Επιτροπή Βιομηχανίας, στόχος μας είναι η ανάπτυξη μιας πολιτικής στρατηγικής για τη δημιουργία ενός ευρωπαϊκού χώρου έρευνας. Στις του περασμένου Ιανουαρίου η Επιτροπή ενέκρινε μια ανακοίνωση προς αυτή την κατεύθυνση. Η δημιουργία ενός τέτοιου χώρου θα μας δώσει τη δυνατότητα να κινητοποιήσουμε καλύτερα το δυναμικό που εκπροσωπούν οι γυναίκες επιστήμονες και να ανταποκριθούμε στην κοινή πρόκληση της υποεκπροσώπησης των γυναικών στην έρευνα. Η Επιτροπή είναι ενήμερη σχετικά με τη συζήτηση επί της αρχής των ποσοστώσεων στον τομέα της συμμετοχής των γυναικών γενικότερα. Εξυπακούεται ότι η συζήτηση αυτή διεξάγεται επίσης αναφορικά με τη συμμετοχή των γυναικών στην επιστημονική έρευνα. Η Επιτροπή αντί της προσέγγισης των υποχρεωτικών ποσοστώσεων, προτίμησε την προσέγγιση των ποσοτικών στόχων συμμετοχής, η οποία θα συνοδεύεται από εξέταση και αξιολόγηση. Η Επιτροπή θεωρεί ότι αυτή η προσέγγιση θα καταστήσει δυνατή την αύξηση της συμμετοχής των γυναικών, με σεβασμό πάντοτε στην αρχή της επιστημονικής υπεροχής. Η έκθεση της κυρίας McNally, η οποία εγκρίθηκε ομόφωνα από την Επιτροπή για τα Δικαιώματα της Γυναίκας και τις Ίσες Ευκαιρίες, στηρίζει τους προσανατολισμούς της Επιτροπής, στόχος της οποίας είναι να επιτευχθεί η εκπροσώπηση των γυναικών σε ποσοστό τουλάχιστον % σε ορισμένους τομείς εφαρμογής του Πέμπτου Προγράμματος Πλαισίου. Η στήριξη αυτή είναι σημαντική. Εφεξής, η παρουσία των γυναικών θα είναι της τάξης του % στις συμβουλευτικές ομάδες και % στις ομάδες ελέγχου και αξιολόγησης, γεγονός που αποτελεί σημαντική πρόοδο σε σχέση με το Τέταρτο Πρόγραμμα Πλαίσιο. Μένουν ακόμη να γίνουν πολλές προσπάθειες, νομίζω όμως ότι βρισκόμαστε στον σωστό δρόμο. Η κυρία McNally συστήνει επίσης οι μελέτες για τις συνέπειες που είχε το φύλο στα ειδικά προγράμματα του Πέμπτου Προγράμματος Πλαισίου να ληφθούν υπόψη κατά την εφαρμογή του Έκτου Προγράμματος Πλαισίου. Η Επιτροπή έχει ήδη δημοσιεύσει την προκήρυξη για τις μελέτες αυτές και προχωρά στην αξιολόγηση των προσφορών που έχει λάβει. Τα αποτελέσματα αυτών των μελετών θα επιτρέψουν τη θέσπιση των προσανατολισμών για το Έκτο Πρόγραμμα Πλαίσιο. Ωστόσο, η προώθηση της ισότητας των ευκαιριών ξεπερνά το απλό πλαίσιο των κοινοτικών προγραμμάτων έρευνας και κατανοώ τον ζήλο του Κοινοβουλίου να δει να λαμβάνεται υπόψη αυτό το ζήτημα και στις άλλες πολιτικές της Ένωσης. Η Επιτροπή δραστηριοποιείται ήδη σε αυτό τον τομέα και θα εξακολουθήσει να το κάνει, όπως για παράδειγμα στο πλαίσιο των κατευθυντήριων γραμμών για την απασχόληση, τον τέταρτο άξονα και τις σχετικές με τα διαρθρωτικά ταμεία κανονιστικές διατάξεις. Στο μεταρρυθμιστικό της σχέδιο το οποίο αποτελεί αντικείμενο μιας Λευκής Βίβλου, η Επιτροπή θέτει ως στόχο την επίτευξη μιας μεγάλης ισορροπίας στην εκπροσώπηση των φύλων σε όλους τους τομείς και σε όλα τα επίπεδα της ιεραρχίας. Η κυρία McNally προτείνει την διερεύνηση των αιτιών της απόκλισης μεταξύ του αριθμού των διπλωματούχων γυναικών σε επιστημονικούς κλάδους και του αριθμού των γυναικών που ασκούν εν τέλει ένα επάγγελμα σε αυτούς τους τομείς. Ορισμένοι ομιλητές επανέλαβαν αυτήν την άποψη. Τα αίτια αυτής της απόκλισης είναι πολύπλοκα και η έκθεση που δημοσιεύθηκε πρόσφατα από τους εμπειρογνώμονες του υπαλληλικού, τεχνικού και στελεχικού δυναμικού θίγει αυτό το ζήτημα. Είναι σημαντικό να συνεχιστεί σε περισσότερο βάθος αυτή η ανάλυση, προκειμένου να προσδιορίσουμε καλύτερα τα εμπόδια και τους τρόπους εξάλειψής τους. Με την ευκαιρία αυτή, η εφαρμογή του σχεδίου δράσης που παρουσιάστηκε στην ανακοίνωση συνεχίζεται ενεργά και η έκθεση των εμπειρογνωμόνων του υπαλληλικού, τεχνικού και στελεχικού δυναμικού, την οποία η κυρία Sorensen έθιξε πολύ επίμονα, έκθεση η οποία παρουσιάστηκε στις Νοεμβρίου παρουσία βουλευτών, μεταξύ των οποίων και η κυρία McNally, προβαίνει σε συνολική θεώρηση της υποεκπροσώπησης των γυναικών στην έρευνα. Η έκθεση αυτή, η οποία εκπονήθηκε από ανεξάρτητους εμπειρογνώμονες, αποτελεί ένα εξαιρετικά χρήσιμο μέσο για την προώθηση της συζήτησης και την εξεύρεση συγκεκριμένων μέτρων. Η τελική έκδοση αυτού του εγγράφου θα διαβιβαστεί στο Κοινοβούλιο. Ωστόσο, δρομολογούνται και άλλες εξελίξεις. Σας υπενθυμίζω ότι φέτος τον Ιούλιο διοργανώθηκε μια συνάντηση των οργανώσεων των γυναικών επιστημόνων και ότι μια ομάδα εθνικών υπαλλήλων συνεδρίασε στις και Νοεμβρίου, προκειμένου να συγκρίνει τις πολιτικές προώθησης των γυναικών στον επιστημονικό τομέα, στο επίπεδο των διαφόρων κρατών μελών. Προς αυτή την κατεύθυνση, η Επιτροπή λαμβάνει μέτρα σε συνεργασία με τα κράτη μέλη - η κυρία Grφner υπογράμμισε τη γερμανική προσπάθεια που πραγματοποιείται σχετικά με αυτό το θέμα. Μαζί με τις εθνικές ομάδες εμπειρογνωμόνων, αναπτύσσουμε στατιστικούς δείκτες που αφορούν τη συμμετοχή των γυναικών στην ευρωπαϊκή έρευνα, διότι είναι πολύ σημαντικό να διαθέτουμε αξιόπιστους δείκτες σε όλα τα επίπεδα και οι εθνικοί εμπειρογνώμονες είναι εξαιρετικά χρήσιμοι επί του προκειμένου. Τέλος, θα ήθελα να σας γνωστοποιήσω ότι στις Βρυξέλλες, στις και Απριλίου, θα διεξαχθεί μια μεγάλη ευρωπαϊκή διάσκεψη όπου θα συμμετάσχουν όλα τα εμπλεκόμενα μέρη: εθνικά κοινοβούλια, εθνικές διοικήσεις, ερευνητικά ινστιτούτα και οργανώσεις, για την ανάλυση της τρέχουσας κατάστασης. Βεβαίως, καλείστε και εσείς, περισσότερο από κάθε άλλη φορά, να συμμετέχετε σε αυτές τις εργασίες. Θα ήθελα επίσης να πω ότι η Επιτροπή, σύμφωνα με την δέσμευση που ανέλαβε στην ανακοίνωση, προτίθεται να ενημερώνει τακτικά το Κοινοβούλιο για τις επιτευχθείσες προόδους. Εξάλλου, το , όπως τονίσατε, θα προβούμε σε μια ανακοίνωση που θα βασίζεται σε όλες τις εκθέσεις που έχουν εκπονηθεί. Θα ολοκληρώσω λέγοντάς σας πως το ζήτημα "Γυναίκες και επιστήμη" μάς αναγκάζει να κοιτάξουμε πιο μακρυά από το στενό πλαίσιο των ερευνητικών προγραμμάτων της Ένωσης και θα πρέπει να αποτελέσει αντικείμενο μιας μεγάλης συζήτησης. Σήμερα εδώ αυτό κάναμε, νομίζω όμως, και θα ήθελα να σας ευχαριστήσω γι' αυτό, ότι το ψήφισμα του Κοινοβουλίου θα αποτελέσει ένα σημαντικό έρεισμα επί του προκειμένου.  H συζήτηση έληξε. Η ψηφοφορία θα διεξαχθεί κατά την προσεχή περίοδο συνόδου.  Έγκριση των συνοπτικών πρακτικών της προηγούμενης συνεδρίασης Τα συνοπτικά πρακτικά της χθεσινής συνεδρίασης έχουν διανεμηθεί. Υπάρχουν παρατηρήσεις;  Κύριε Πρόεδρε, αναφορικά με την έκθεση Cunha για την αλιεία έχει καταγραφεί ότι υπερψήφισα την έκθεση, ενώ πρόθεσή μου ήταν να την καταψηφίσω. Θα ήθελα να διορθωθούν τα συνοπτικά πρακτικά. Επίσης, στη χθεσινή συζήτηση για την Κίνα ψήφισα υπέρ της έκθεσης. Θα ήθελα να καταγραφεί στα συνοπτικά πρακτικά.  Θα καταχωρηθεί όπως πρέπει, κύριε Wyn.  Κύριε Πρόεδρε, ήθελα απλώς να θέσω ένα ερώτημα. Στα χθεσινά συνοπτικά πρακτικά αναφέρεται πως διενεργήσαμε συζήτηση περί της έκθεσης McNally και πως η σχετική ψηφοφορία πρόκειται να διεξαχθεί στις Φεβρουαρίου. Θα ήθελα απλώς να ρωτήσω γιατί είναι απαραίτητο αυτό. Ακουσα πως υπάρχει κάποιο πρόβλημα με τα έγγραφα. Βασικά, όμως, δεν επιτρέπεται να συμβαίνει κάτι τέτοιο. Η συζήτηση επί της έκθεσης διεξήχθη, σήμερα διαθέταμε τον χρόνο για τη σχετική ψηφοφορία, και αδυνατώ εντελώς να καταλάβω τον λόγο για τον οποίο πρέπει να απέχει τόσο πολύ από τη συζήτηση μια ψηφοφορία. Αρχή του Σώματος ήταν, βασικά, η ψηφοφορία επί ενός θέματος να διεξάγεται το συντομότερο δυνατόν μετά το πέρας της συζήτησης.  Ο λόγος που η ψηφοφορία θα γίνει το Φεβρουάριο είναι ότι υπάρχουν κάποια μεταφραστικά προβλήματα που πρέπει να επιλυθούν. Πρέπει να επιδιωχθεί συνοχή ανάμεσα στα διάφορα κείμενα και αυτό απαιτεί κάποιο χρόνο. Πρόκειται για λόγο αυστηρά τεχνικής φύσης που οφείλεται στη μετάφραση.  Κύριε Πρόεδρε, έκανα ήδη μια παρατήρηση σχετικά με τα συνοπτικά πρακτικά χθες το βράδυ. Στο σημείο των συνοπτικών πρακτικών, στις σελίδες -, υπάρχει μια αναφορά στην αίτηση που κατέθεσα, σχετικά με το απαράδεκτο της παραγράφου της έκθεσης Cunha. Ζήτησα ψηφοφορία δι' ονομαστικής κλήσεως και ο Πρόεδρος δήλωσε σαφώς ότι θα πραγματοποιούσαμε ψηφοφορία δι' ονομαστικής κλήσεως επί του προκειμένου. Πράγματι, ψηφίσαμε χρησιμοποιώντας το ηλεκτρονικό σύστημα ψηφοφορίας. Ωστόσο, απ' ό,τι αντιλαμβάνομαι δεν έχει κρατηθεί αρχείο. Θα ήθελα να καταγραφεί ότι θα έπρεπε να υπάρχει ψηφοφορία δι' ονομαστικής κλήσεως επί του συγκεκριμένου σημείου και να είναι διαθέσιμος ένας ονομαστικός κατάλογος όπου να καταγράφεται ο τρόπος που ψήφισαν οι βουλευτές επί της εν λόγω αίτησης.  Κύριε MacCormick, η Προεδρία έχει επίγνωση αυτού του προβλήματος. Εκείνο που συμβαίνει είναι ότι υπήρξε ένα ακούσιο τεχνικό λάθος, δηλαδή, το υπεύθυνο προσωπικό διέπραξε ένα εντελώς τυχαίο, ακούσιο, απρόβλεπτο και αναπόφευκτο τεχνικό λάθος. Κατά συνέπεια, παρ' όλο που η ονομαστική ψηφοφορία διενεργήθηκε ορθά, δεν καταγράφηκε το αποτέλεσμά της. Δεν υπάρχει άλλος λόγος, ούτε υπάρχει δυνατότητα επίλυσης του προβλήματος. Είναι πράγματα που μπορούν να συμβούν, κύριε MacCormick.  Κύριε Πρόεδρε, σχετικά με το ίδιο σημείο: το σημείο των χθεσινών συνοπτικών πρακτικών αναφέρει ως προς τις αιτήσεις επί της διαδικασίας, σχετικά με την έκθεση Cunha, ότι εγώ πρότεινα την αναπομπή στην επιτροπή βάσει του άρθρου , κυρίως επειδή υπήρχαν αμφιβολίες αναφορικά με το παραδεκτό της παραγράφου Τούτο δεν είναι ορθό. Μολονότι αναφέρθηκα στο ενδεχόμενο μιας αίτησης για λόγους απαραδέκτου, την οποία πιθανόν να κατέθετε ο συνάδελφός μου κ. ΜacCormick, οι λόγοι αναπομπής στην επιτροπή ήταν η ύπαρξη μεγάλης πολιτικής διαμάχης, καθώς και πρακτικές αμφιβολίες σχετικά με την πρόταση. Επεδίωξα συνεπώς να υπάρξει περαιτέρω συζήτηση και διαβούλευση με τις ενδιαφερόμενες ομάδες.  Η Προεδρία σημειώνει την παρατήρησή σας, κύριε Hudghton.  Κύριε Πρόεδρε, δεν έχω πρόβλημα με όσα βρίσκονται στα συνοπτικά πρακτικά - έχω πρόβλημα με αυτά που δεν βρίσκονται εκεί. Στα συνοπτικά πρακτικά της Τετάρτης υπάρχει κατάλογος των βουλευτών που προέβησαν σε επανόρθωση ψήφου. Παρατήρησα ότι στα χθεσινά συνοπτικά πρακτικά δεν υπάρχει τέτοιος κατάλογος, αν και γνωρίζω ότι δύο τουλάχιστον βουλευτές προέβησαν σε επανόρθωση ψήφου για το ψήφισμα που αφορά τον φόρο επί του κεφαλαίου. Μπορείτε να μου πείτε πότε θα πληροφορηθούμε γι' αυτές τις επανορθώσεις ψήφου, διότι προφανώς το θέμα ενδιαφέρει ορισμένους βουλευτές. Υποθέτω ότι θα υπάρξει προσθήκη στα επόμενα συνοπτικά πρακτικά και ότι τότε θα έχουμε την ευκαιρία να προβούμε σε σχολιασμό.  Κύριε Ford, θα γίνει αυτός ο επανέλεγχος, και στην περίπτωσή σας, θα γίνει η απαραίτητη διόρθωση στα συνοπτικά πρακτικά.  Κύριε Πρόεδρε, θα ήθελα μόνο να ενημερώσω για κάτι: σήμερα το πρωί πραγματοποιήθηκε τρομοκρατική επίθεση στη Μαδρίτη. Τοποθέτησαν βόμβα σε ένα αμάξι. Σκοτώθηκε ένας άνθρωπος. Θα ήθελα απλώς, εξ ονόματος της Ομάδας μου, να καταδικάσω για άλλη μια φορά αυτές τις τρομοκρατικές ενέργειες.  Ευχαριστώ πολύ, κυρία Fraga. Πράγματι, μας ήλθε η είδηση ότι έλαβε χώρα αυτό το λυπηρό συμβάν. Δυστυχώς, για άλλη μια φορά, η δολοφονική τρομοκρατία πλήττει την ισπανική κοινωνία και η Προεδρία επικροτεί τα λόγια σας, με ιδιαίτερη έμφαση όπως αντιλαμβάνεστε, δεδομένου ότι αυτή τη στιγμή προεδρεύει Ισπανός της συνεδρίασης.  Κοινή αλιευτική πολιτική: ενίσχυση του διαλόγου "Βιομηχανία/Ενδιαφερόμενοι κύκλοι Η ημερήσια διάταξη προβλέπει τη συζήτηση της έκθεσης της κ. Miguιlez Ramos, εξ ονόματος της Επιτροπής Αλιείας, επί της πρότασης κανονισμού του Συμβουλίου, σχετικά με την ενίσχυση του διαλόγου μεταξύ του κλάδου και των οικείων κύκλων, με αντικείμενο την κοινή αλιευτική πολιτική [COM - C-/ - /]  Κύριε Πρόεδρε, ο Κανονισμός που εξετάζουμε σήμερα επιδιώκει τη βελτίωση του διαλόγου της Κοινής Αλιευτικής Πολιτικής μεταξύ του κλάδου και των λοιπών ενδιαφερόμενων κύκλων. Η Επιτροπή θέλει έτσι να διασφαλίσει θετική αποδοχή για την ενημέρωση σχετικά με τις ανάγκες του επαγγελματικού τομέα, και ταυτόχρονα, να ενθαρρύνει την ευρύτερη ενημέρωση του τομέα σχετικά με τη νομοθεσία και τις κοινοτικές αποφάσεις στα πλαίσια της Κοινής Αλιευτικής Πολιτικής. Η Επιτροπή Αλιείας, όπως εξυπακούεται, υποστηρίζει αυτή την πρόταση κανονισμού. Η Ευρωπαϊκή Επιτροπή χρειάζεται, προκειμένου να διατυπώσει προτάσεις και για να ασκήσει τις αρμοδιότητές της, να γνωρίζει την πραγματικότητα του τομέα μέσω του διαλόγου με τους επαγγελματίες του κλάδου. Αυτής της πρότασης κανονισμού προηγήθηκε η μεταρρύθμιση της Συμβουλευτικής Επιτροπής Αλιείας και Γεωργίας, οργάνου διαβούλευσης που συστάθηκε το και στο οποίο συμμετέχουν όλοι οι σχετικοί επαγγελματικοί τομείς. Η εν λόγω μεταρρύθμιση σήμανε, συνοπτικά, τον εκσυγχρονισμό αυτού του οργάνου, με την ενσωμάτωση και άλλων πρωταγωνιστών που τα τελευταία χρόνια σταδιακά ανέλαβαν όλο και πιο σημαντικά καθήκοντα στη διαχείριση της ορθολογικής εκμετάλλευσης των πόρων, όπως είναι οι μη κυβερνητικές οργανώσεις που δραστηριοποιούνται στον τομέα της ανάπτυξης, οι περιβαλλοντικές οργανώσεις, οι καταναλωτές, καθώς και οι επιστήμονες. Η μεταρρύθμιση συνεπάγεται επίσης ενεργότερη παρουσία μερικών κλάδων μέχρι σήμερα υποεκπροσωπούμενων - του κλάδου της υδροκαλλιέργειας καθώς και της εμπορικής διάθεσης των προϊόντων. Τροποποιήθηκε επίσης ο αριθμός των μελών της ολομέλειας της επιτροπής και δημιουργήθηκαν εξειδικευμένες ομάδες εργασίας. Θα επεσήμανα ως το ουσιαστικότερο σε αυτή τη μεταρρύθμιση της Συμβουλευτικής Επιτροπής την προτεραιότητα που εξασφαλίζεται στις οργανώσεις αντιπροσωπευτικού χαρακτήρα σε κοινοτικό επίπεδο, με στόχο να μην περιορίζεται η επιτροπή στον απλό ρόλο του φερέφωνου των εθνικών απόψεων. Η Επιτροπή Αλιείας του Κοινοβουλίου, και κυρίως εγώ - ως εισηγήτρια αυτής της έκθεσης - ασκήσαμε έντονη κριτική για το γεγονός ότι η Επιτροπή δεν μας συμβουλεύθηκε σχετικά με τη μεταρρύθμιση της επιτροπής. Αυτό σημαίνει ότι σήμερα πρέπει να περιοριστούμε στο να εκφράσουμε τη γνώμη μας αναφορικά με αυτή την πρόταση κανονισμού, που θα τολμούσα να χαρακτηρίσω ήσσονος σημασίας. Σε ό,τι αφορά τους συγκεκριμένους τομείς αυτής της πρότασης της Επιτροπής να προωθήσει τη διάδοση πληροφοριών για την κοινή αλιευτική πολιτική, τους στόχους, τους μηχανισμούς και τις νομοθετικές διατάξεις που επηρεάζουν τον κλάδο αυτό, τα υποστηρίζουμε ολόθερμα. Τίποτα δεν θα μας έδινε μεγαλύτερη ευχαρίστηση, κυρίες και κύριοι συνάδελφοι, από το να αποφασίσει εν τέλει η Επιτροπή να πραγματοποιήσει αυτή την προσπάθεια ενημέρωσης. Ο ίδιος ο Επίτροπος, στην τελευταία εμφάνισή του ενώπιον της κοινοβουλευτικής επιτροπής, το αναγνώρισε ως απολύτως απαραίτητο. Ανέφερε ο κ. Fischler ότι έχουμε ένα πρόβλημα μάρκετινγκ και ότι είναι ανάγκη να ενημερώσουμε και να υπερασπιστούμε καλύτερα το μοντέλο μας. Ενημέρωση στο εσωτερικό - στον ίδιο τον κλάδο, που σε πολλές περιπτώσεις αγνοεί ή έχει ελλιπή γνώση σε σχέση με την ίδια την κατάστασή του - καθώς και ενημέρωση προς τα έξω. Ως μέλος της Επιτροπής Αλιείας πολλές φορές ένιωσα έκπληξη για αυτή τη βαθιά άγνοια του ευρέως κοινού σχετικά με μια κοινή πολιτική - αυτή της αλιείας - εξαιρετικής σημασίας για πολλά κράτη μέλη και για την Ένωση στο σύνολό της. Σε ό,τι αφορά την ενημέρωση στο εσωτερικό, στον ίδιο τον κλάδο, όντως ζητούμε από την Επιτροπή να έχει επίγνωση της πραγματικότητας στην οποία ζουν πολλοί αλιείς. Δεν έχουν όλοι, κυρίες και κύριοι συνάδελφοι, πρόσβαση στις νέες τεχνολογίες, για αυτό και η ενημέρωση και οι εκστρατείες διάδοσης πρέπει να γνωστοποιούνται από όλα τα μέσα που έχουμε στη διάθεσή μας, συμπεριλαμβανομένων των πιο παραδοσιακών. Υπ' αυτή την έννοια, θέλω να επισημάνω το έργο του γραπτού τύπου - κάθε φορά και πιο προβληματισμένου για το μέλλον της αλιείας στην Ευρώπη - καθώς και του ραδιοφώνου και της τηλεόρασης, δημοκρατικών μέσων στα οποία όλοι έχουν πρόσβαση. Ολοκληρώνοντας, θέλω να επιστήσω την προσοχή της Επιτροπής στην αντιπροσωπευτικότητα των οργανώσεων που συμμετέχουν στη Συμβουλευτική Επιτροπή. Ο διάλογος ανάμεσα στην Επιτροπή και τους επαγγελματίες του τομέα είναι απαραίτητος. Όμως, για να είναι αποδοτικός αυτός ο διάλογος, αναγκαία προϋπόθεση είναι οι επαγγελματίες με τους οποίους συνομιλεί η Επιτροπή να αντιπροσωπεύουν πραγματικά τους διάφορους κλάδους που εμπλέκονται στην κοινή αλιευτική πολιτική. Όμως ούτε η πρόταση της Επιτροπής ούτε οι κανονιστικές διατάξεις της Συμβουλευτικής Επιτροπής προβλέπουν μηχανισμούς που να διασφαλίζουν κάτι τέτοιο. Σε έναν τόσο εξατομικευμένο κλάδο, με τεράστια γεωγραφική διασπορά και ελάχιστη συνεταιριστική κουλτούρα, είναι πολύ δύσκολο οι σε ευρωπαϊκό επίπεδο συνομιλητές της Επιτροπής να είναι αξιόπιστοι αντιπρόσωποι του αντίστοιχου κλάδου. Για να βελτιωθεί η αντιπροσωπευτικότητα, ίσως η Επιτροπή να έπρεπε να προωθήσει και συμπληρωματικές δράσεις, αναλαμβάνοντας πρωτοβουλίες προκειμένου να ενισχυθεί η συμμετοχή των επαγγελματιών στις υφιστάμενες κλαδικές οργανώσεις. Διότι οι αντιπρόσωποι του κλάδου που εκλέγονται ως συνομιλητές της Επιτροπής, κατά συνέπεια τα μέλη της Συμβουλευτικής Επιτροπής, έχουν την υποχρέωση να εκπροσωπούν το κοινό συμφέρον.  Κύριε Πρόεδρε, υποστηρίζω σε μεγάλο βαθμό αυτό που μόλις παρουσίασε με τόσο θαρραλέο τρόπο η κ. Miguιlez. Διότι σήμερα το πρωί βρίσκεται στην ημερήσια διάταξη ένα θέμα που θα έχει ευρείας κλίμακας επιπτώσεις στο μέλλον της αλιευτικής πολιτικής της Ευρώπης, ήτοι: η ενίσχυση του διαλόγου με τον αλιευτικό κλάδο με αντικείμενο την κοινή ευρωπαϊκή αλιευτική πολιτική. Εμείς στο Ευρωπαϊκό Κοινοβούλιο διεξάγουμε ήδη εδώ και χρόνια έναν εντατικό διάλογο με τον αλιευτικό κλάδο. Επίσης, ταξιδεύουμε με αντιπροσωπείες στις αλιευτικές περιφέρειες της Ευρώπης προκειμένου να απαντήσουμε στα ερωτήματα εκεί επί τόπου. Με τον τρόπο αυτό αποκτούμε καλύτερη γνώση των προβλημάτων εκείνων των ανθρώπων, η ζωή και η εργασία των οποίων επηρεάζονται καθημερινά επί τόπου από τους κοινοτικούς κανονισμούς. Την εβδομάδα αυτή επισκέφθηκα την επονομαζόμενη Πράσινη Εβδομάδα, την αγροτική έκθεση του Βερολίνου, και διεξήγαγα εκεί έναν τέτοιου είδους διάλογο με τους εκπροσώπους του γερμανικού τομέα αλιείας. Το θέμα είναι κατ' εξοχήν επίκαιρο και καυτό, δεδομένου ότι βρισκόμαστε προ της μεταρρύθμισης της ευρωπαϊκής Κοινής Αλιευτικής Πολιτικής το Καταρχήν, η πολιτική οφείλει να μεριμνεί ώστε να λαμβάνονται δεόντως υπόψη όλα τα συμφέροντα και προπάντων να χρησιμοποιούνται με αειφόρο τρόπο οι αλιευτικοί πόροι. Η επικοινωνία μεταξύ των εκπροσώπων του επαγγελματικού κλάδου στον τομέα της αλιείας και των κοινοτικών οργάνων πρέπει να είναι αμφίδρομη. Η βιομηχανία πρέπει να εκφράζει τις ανάγκες της και να τις γνωστοποιεί στην Επιτροπή. Από την άλλη πλευρά, η Επιτροπή οφείλει να προετοιμάζει και να κοινοποιεί τους κανόνες και τις αποφάσεις. Το ζητούμενο δεν είναι ο μονόλογος, αλλά ο διάλογος. Αυτό είναι κάτι που έχει αναγνωρίσει η Επιτροπή. Και μόνον εάν γνωρίζουμε τα προβλήματα, τις δυσκολίες και τις δυνατότητες επίλυσής τους, που γνωρίζουν καλύτερα από οποιονδήποτε άλλο οι θιγόμενοι, θα καταστεί δυνατή η λήψη κατάλληλων αποφάσεων στο μέλλον. Η Επιτροπή έχει προβεί σε δύο βήματα για την επίτευξη αυτού του στόχου. Με την προκείμενη πρόταση κανονισμού η Επιτροπή στοχεύει - δικαίως - στην ενίσχυση των ευρωπαϊκών επαγγελματικών οργανώσεων. Ο διάλογος δεν μπορεί να διεξαχθεί παρά μόνον εάν χορηγηθεί βεβαίως και οικονομική βοήθεια στους αντίστοιχους συνομιλητές από τον τομέα της αλιείας, προκειμένου να μπορέσουν να συμμετάσχουν στις συνομιλίες που θα διεξαχθούν στις Βρυξέλλες, χωρίς όμως να υπονομευθεί η ανεξαρτησία τους. Για τον σκοπό αυτό προβλέπονται εφέτος περίπου ευρώ. Ωστόσο, η επιτυχία του διαλόγου θα εξαρτηθεί αποκλειστικά από το εάν θα μπορέσουν να εξηγηθούν με κατανοητό τρόπο επί τόπου στις περιφέρειες οι πολύπλοκες τεχνικές πτυχές μέσω ενημερωτικών δράσεων της Επιτροπής. Ως εκ τούτου, υποστηρίζω ρητώς τη σημερινή πρωτοβουλία της Επιτροπής. Εντούτοις, πρέπει να προσθέσω ταυτόχρονα ένα μεγάλο "όμως";. Διότι αυτό αφορά το άλλο βήμα, το οποίο επίσης παρουσίασε εδώ η κ. Miguιlez. Πρόκειται για τη μεταρρύθμιση της σημαντικής Συμβουλευτικής Επιτροπής Αλιείας η οποία αποτελεί τη βάση για τον διάλογο. Γιατί δεν ζητήθηκε η συμβουλή του Ευρωπαϊκού Κοινοβουλίου όταν επρόκειτο για τη σύνθεση, την οργάνωση και τα καθήκοντα αυτού του τόσο βασικού οργάνου επαφής που αποτελεί την κομβική συνιστώσα του επιζητούμενου διαλόγου, δηλαδή συγκεκριμένα για τη Συμβουλευτική Επιτροπή Αλιείας και Γεωργίας; Αυτό είναι μια έλλειψη που θα επικρίνουμε και στο μέλλον. Αλλα μικρά "όμως"; βλέπω στις δυσκολίες όσον αφορά την εξεύρεση εκπροσώπων που να αντιπροσωπεύουν πραγματικά τους διάφορους κλάδους στην κατακερματισμένη δομή του τομέα της αλιείας με τη γεωγραφική πολυμορφία και την ασθενή δομή ως προς τις ομοσπονδίες της. Εδώ πρέπει επιτέλους να δημιουργηθούν οι κατάλληλες συνθήκες. Ωστόσο, αυτό προϋποθέτει επίσης πως θα πρέπει μάλλον να σκεφθούμε μια νέα οργανωτική δομή στον τομέα της αλιείας. Αυτό προϋποθέτει, ωστόσο, πάλι την εμπιστοσύνη των θιγόμενων αλιέων, αφενός στην πολιτική βασικά κι αφετέρου στην ευρωπαϊκή Κοινή Αλιευτική Πολιτική ειδικότερα. Σχετικά με αυτό - και σας παρακαλώ να το πράξετε - θα πρέπει να καταβάλλουμε κάθε δυνατή προσπάθεια στο μέλλον.  Κύριε Πρόεδρε, χθες μιλήσαμε για την έκθεση Cunha. Ένα από τα παράπονα των Ολλανδών βουλευτών του Ευρωπαϊκού Κοινοβουλίου ήταν, ότι στην πρόταση δεν συνεκτιμώνται όσο θα έπρεπε οι συμφωνίες οι οποίες έχουν συναφθεί στις Κάτω Χώρες μεταξύ της κυβέρνησης και του αλιευτικού τομέα, σύμφωνα με τις οποίες θα γίνει προσπάθεια να επιτευχθεί σε εθελούσια βάση συμφωνία για την τήρηση των αλιευτικών ποσοστώσεων. Όταν υπάρχει δυνατότητα να διενεργούνται διαβουλεύσεις μεταξύ κυβέρνησης και κοινωνικών οργανώσεων με στόχο τη σύναψη εθελούσιων συμφωνιών οι οποίες υποκαθιστούν τη νομοθεσία, το εργατικό κόμμα προτιμά τις συμφωνίες αυτές από την ανάμειξη εκ των άνω η οποία δεν είναι απαραίτητη. Αυτό βεβαίως ισχύει και σε ευρωπαϊκή κλίμακα. Για το λόγο αυτό αισθάνομαι ιδιαίτερη ικανοποίηση με την έκθεση της συναδέλφου μου Miguιlez Ramos. Παρ' όλο που οι απόψεις μας διαφέρουν σημαντικά όσον αφορά την έκθεση Cunha, υποστηρίζω τις προτάσεις της για την ενίσχυση της Συμβουλευτικής Επιτροπής Αλιείας. Παράλληλα θα ήθελα να τη συγχαρώ για την έκθεση που εκπόνησε. Έχω μόνο μία παρατήρηση. Για να λειτουργήσει καλά η συμβουλευτική επιτροπή πρέπει να αντιπροσωπεύει τους διάφορους τομείς που εμπλέκονται στην αλιευτική πολιτική και να περιλαμβάνει στους κόλπους της εκπροσώπους όλων των αλιευτικών κρατών μελών της Ευρωπαϊκής Ένωσης. Σήμερα αυτό δεν συμβαίνει σε καμία περίπτωση. Συνεπώς, η πολιτική μας ομάδα θα υπερψηφίσει την τροπολογία αριθ. , στόχος της οποίας είναι να ασκηθεί πίεση προς αυτή την κατεύθυνση και θα ήθελα παράλληλα να απευθύνω έκκληση στην Ευρωπαϊκή Επιτροπή να μεριμνήσει, ώστε η συμβουλευτική επιτροπή να είναι και να παραμείνει αντιπροσωπευτική με τον τρόπο που περιέγραψα μόλις πριν λίγο. Τέλος, κύριε Πρόεδρε, μπορώ να σας πληροφορήσω ότι η πολιτική μου ομάδα θα υπερψηφίσει το ψήφισμα της κ. Miguιlez Ramos, επειδή συμβάλλει σημαντικά στην προαγωγή της αλιευτικής πολιτικής της Ευρωπαϊκής Ένωσης.  Κύριε Πρόεδρε, οτιδήποτε αποσκοπεί στην ενθάρρυνση και προώθηση ενός εγγύτερου διαλόγου πρέπει να επιδοκιμάζεται, και ο εγγύτερος διάλογος με τον κλάδο της αλιείας και της υδροκαλλιέργειας είναι κάτι που πρέπει να ενθαρρύνεται. Όμως, όχι μόνο ο διάλογος με τον επαγγελματικό κλάδο. Πρέπει να επεκτείνουμε τον διάλογο για να συμπεριλάβουμε ενώσεις που δραστηριοποιούνται στους τομείς του περιβάλλοντος και της ανάπτυξης και να προβλέψουμε έναν ενισχυμένο ρόλο για τα εξειδικευμένα όργανα μελέτης. Πρέπει να ενθαρρύνεται η αμφίδρομη επικοινωνία, και όχι απλώς η μονόπλευρη επικοινωνία. Η Ομάδα μου συνηγορεί ανέκαθεν για μεγαλύτερη διαβούλευση με τον κλάδο. Πράγματι, θα αποτελούσε αποφασιστικό πλεονέκτημα στην περιφερειακή προσέγγιση της Κοινής Αλιευτικής Πολιτικής η συμμετοχή των άμεσα θιγόμενων, των ίδιων των αλιέων, στις αποφάσεις που τους επηρεάζουν, εξυπηρετώντας με αυτόν τον τρόπο τον στόχο της διατήρησης των ιχθυοαποθεμάτων μέσω της σταθερής αλίευσης και παράσχοντας μακροπρόθεσμη βιωσιμότητα στις εξαρτώμενες από την αλιεία κοινότητες της Ευρώπης. Πέραν της όποιας μεταρρύθμισης της Συμβουλευτικής Επιτροπής, ως τμήμα της τωρινής αξιολόγησης της Κοινής Αλιευτικής Πολιτικής σε ευρωπαϊκό επίπεδο, έχουμε ακόμη μία ευκαιρία για την Ευρώπη να βρούμε καλύτερους τρόπους για τη συμμετοχή των αλιέων στη διεκπεραίωση των ευθυνών που αφορούν την αλιεία, με την επέκταση της αρχής της περιφερειοποίησης. Η συμμετοχή του κλάδου και των άλλων ενδιαφερομένων πλευρών στις τοπικές κοινότητες θα διαμόρφωνε ένα σύστημα που θα αντανακλά επαρκέστερα τις ανάγκες του αλιευτικού κλάδου και θα προωθεί, αντί να εμποδίζει, τη συμμόρφωση με την Κοινή Αλιευτική Πολιτική. Εάν διασφαλίσουμε ότι θα έχουμε επίσης τη δέουσα διαβούλευση με την κοινωνία των πολιτών, ιδιαίτερα με τις ΜΚΟ που δραστηριοποιούνται στον τομέα της αλιείας και του περιβάλλοντος, θα εξασφαλίσουμε ότι η κοινοτική αλιευτική πολιτική αντικατοπτρίζει επαρκώς τους στόχους της διατήρησης και της βιώσιμης ανάπτυξης στον αλιευτικό τομέα. Ωστόσο, η συμμετοχή των ΜΚΟ πρέπει να είναι ουσιαστική, όχι απλώς συμβολική, και χρειάζεται να εργασθούμε σκληρά για να διασφαλίσουμε την πραγμάτωσή της. Η ενσωμάτωση των εμπλεκομένων στους συναφείς με την αλιεία κλάδους στις διαδικασίες λήψης αποφάσεων και η υποστήριξη των αλιέων αποτελούν αναγκαίες προϋποθέσεις για την επιτυχία κάθε μελλοντικής αλιευτικής πολιτικής και ουσιαστικό στοιχείο της Κοινής Αλιευτικής Πολιτικής. Χθες είχαμε κάποια διαμάχη σχετικά με ορισμένα μέρη της έκθεσης Cunha, ιδιαίτερα σχετικά με την πρόταση για τις κυρώσεις με τη μορφή ποσοστώσεων. Εάν επιθυμούμε να έχουμε ουσιαστική διαβούλευση, τότε τέτοιου είδους πρόταση αποτελεί ακριβώς το είδος της πρότασης για την οποία οφείλουμε να πραγματοποιήσουμε διαβουλεύσεις, και λυπάμαι που η πρότασή μου να δοθεί χρόνος στη διαβούλευση δεν είχε επιτυχία στο Κοινοβούλιο. Ελπίζω ότι μπορούμε να διδαχτούμε από αυτά τα λάθη και το εννοούμε όταν λέμε - όπως στην παρούσα έκθεση την οποία υποστηρίζω - ότι επιθυμούμε τη βελτίωση της επικοινωνίας και της σχέσης με τους αλιευτικούς κλάδους και όσους επηρεάζονται από τον αλιευτικό τομέα.  Αξιότιμε κύριε Πρόεδρε, η Επιτροπή δημιούργησε την Επιτροπή Αλιείας και Υδροκαλλιέργειας χωρίς τη διαβούλευση των υπολοίπων θεσμικών οργάνων της ΕΕ. Η Επιτροπή επέλεξε τους εταίρους συνεργασίας κυρίως από τις οργανώσεις που εκπροσωπούνται στην Κοινότητα. Σκοπός είναι η Επιτροπή Αλιείας και Υδροκαλλιέργειας να μην αποτελεί φερέφωνο των εθνικών συμφερόντων. Όμως, αυτό είναι. Αυτό είναι, τουλάχιστον από την οπτική γωνία της Φινλανδίας και της Βαλτικής. Το κόστος συμμετοχής στο EUROPΚCHE, το οποίο εκπροσωπείται στην Κοινότητα, είναι τεράστιο για τους φινλανδούς αλιείς. Οι αλιείς δεν μπορούν να συμμετάσχουν στη δράση της οργάνωσης, διότι δεν έχουν την οικονομική δυνατότητα να αντεπεξέλθουν στις δαπάνες που συνεπάγεται η ιδιότητα του μέλους. Έτσι, τα συμφέροντά τους δεν υποστηρίζονται σε αυτές τις οργανώσεις τις οποίες έχει επιλέξει η Επιτροπή ως εταίρους συνεργασίας. Οι αλιείς δεν έχουν την οικονομική δυνατότητα να εκπροσωπηθούν στην ΕΕ, ωστόσο οι ιχθυοτρόφοι την έχουν. Αυτοί είναι οι καπιταλιστές του κλάδου της ιχθυοτροφίας. Τούτο επιβάλλει μια περίεργη κατάσταση στη χώρα μας αναφορικά με την αλιευτική πολιτική της ΕΕ. Ακούγεται μόνο η φωνή των καπιταλιστών, των ιχθυοτρόφων, αλλά όχι η φωνή των προλετάριων, δηλαδή των ελεύθερων επαγγελματιών που αλιεύουν ψάρια που βρίσκονται ελεύθερα στις ανοικτές θάλασσες, με άλλα λόγια των αλιέων. Επιπλέον, εμείς στις Βόρειες Χώρες ασκούμε την αλιεία και στα εσωτερικά ύδατα, γεγονός το οποίο δεν λαμβάνεται υπόψη στην ΕΕ. Η εν λόγω αντιπροσώπευση σε υπερεθνικές οργανώσεις είναι προβληματική, διότι η ΕΕ δεν δίδει την απαιτούμενη προσοχή στο θέμα. Το υπερεθνικό όργανο EUROPΚCHE είναι αναποτελεσματικό. Δεν υπάρχει η δέουσα εκπροσώπηση, οι αποφάσεις του δεν είναι δεσμευτικές για τις οργανώσεις μέλη του, αποφασίζει το μέγεθος και το χρήμα των κρατών μελών και ως υπερεθνικά συμφέροντα προσδιορίζονται ζητήματα που στην πραγματικότητα συνιστούν εθνικά συμφέροντα. Το μείζον καθήκον της Επιτροπής είναι η εφαρμογή του εν λόγω κανονισμού, έτσι ώστε οι οργανώσεις οι οποίες εκπροσωπούνται στην Κοινότητα να έχουν καλύτερη αντιπροσώπευση, καθώς και να ακούγεται η φωνή εκείνων των αλιέων που δεν διαθέτουν την οικονομική δυνατότητα συμμετοχής στις κλαδικές οργανώσεις κοινοτικού επιπέδου.  Kύριε Πρόεδρε, οι βουλευτές της Ομάδας Ένωση για την Ευρώπη των Εθνών επισημαίνουν σαφώς τη συμφωνία τους με τις προθέσεις μίας πρότασης κανονισμού που αποσκοπεί στην ενίσχυση του διαλόγου με τους επαγγελματίες του αλιευτικού κλάδου. Ωστόσο, ταυτόχρονα οφείλουμε να δηλώσουμε ότι ορισμένοι όροι οργάνωσης αυτού του διαλόγου μάς προκαλούν μεγάλη αμηχανία. Πρώτα από όλα, η απαραίτητη ενίσχυση του διαλόγου. Η Κοινή Αλιευτική Πολιτική εφαρμόζεται για όλους τους φορείς της Ευρωπαϊκής Ένωσης, ωστόσο πρέπει να αντιμετωπίσει καταστάσεις που παρουσιάζουν μεγάλη διαφοροποίηση, αναφορικά με τις ζώνες αλίευσης, τη νηολόγηση των πλοίων, τις παραδοσιακές πρακτικές, τα χρησιμοποιούμενα εργαλεία, την οργάνωση της αγοράς σε τοπικό επίπεδο, κλπ. Σε τέτοιο βαθμό μάλιστα, ώστε ορισμένοι καλοπροαίρετοι έφθασαν στο σημείο να αναρωτηθούν μήπως θα ήταν προτιμότερες οι καλά συντονισμένες εθνικές πολιτικές από μία ενιαία κοινή πολιτική. Εν πάση περιπτώσει, εφόσον η ισχύουσα σήμερα πολιτική είναι ενιαία και οι συνθήκες των επαγγελματιών ποικίλλουν, καθίσταται ακόμη πιο σημαντικό να οργανωθούν πολύ στενές επαφές με τους επαγγελματίες, ώστε να ληφθούν υπόψη με τον καλύτερο τρόπο οι ανάγκες τους και να εξαλειφθούν τα διαστρεβλωτικά αποτελέσματα ορισμένων κανονισμών, ή ακόμη να αποφευχθεί το ενδεχόμενο να μην εφαρμοσθεί καθόλου αυτός ο κανονισμός, γεγονός δυστυχώς το οποίο διαπιστώνουμε ενίοτε εξαιτίας πλήρους ασυμφωνίας με την πραγματικότητα. Για τον λόγο αυτό, οι βουλευτές της Ομάδας μας θα υπερψηφίσουν τις τρεις τροπολογίες που έχουν κατατεθεί σήμερα, οι οποίες έχουν ως αντικείμενο να βελτιώσουν τη λειτουργία της Συμβουλευτικής Επιτροπής Αλιείας και Υδροκαλλιέργειας, να την προσεγγίσουν στους επαγγελματικούς κλάδους και στις ανάγκες των κρατών και τέλος να ζητήσουν από την Επιτροπή να υποβάλλει ετήσια έκθεση στο Συμβούλιο και στο Ευρωπαϊκό Κοινοβούλιο σχετικά με τις συζητήσεις που πραγματοποιούνται στην επιτροπή αυτή. Πράγματι, για τις εν λόγω συζητήσεις ενδιαφέρεται το σύνολο των κοινοτικών θεσμικών οργάνων και όχι μόνο η Επιτροπή, προκειμένου να μπορέσουν να συμβάλουν σε έναν προσανατολισμό της Κοινής Αλιευτικής Πολιτικής που να συνάδει με τα καλώς εννοούμενα συμφέροντα των αλιευτικών στόλων μας. Ωστόσο, ορισμένες πτυχές της μεταρρύθμισης μας εμπνέουν έντονη ανησυχία, διότι η Επιτροπή ενσωματώνει στη Συμβουλευτική Επιτροπή Αλιείας πολύ διαφορετικές ομάδες πίεσης, με διασυνδέσεις εξάλλου που σχετίζονται κατεξοχήν με τις Βρυξέλλες, και οι οποίες επιδιώκουν πολύ γενικούς στόχους - ανάπτυξη, περιβάλλον, κατανάλωση, κλπ. Ταυτόχρονα, σε ό,τι αφορά τους αλιείς, η Επιτροπή θα επιθυμούσε να δώσει ισχύ, μέσω κοινοτικών χρηματοδοτήσεων, σε ευρωπαϊκές επαγγελματικές οργανώσεις, οι οποίες επί του παρόντος υφίστανται μόνο στα χαρτιά. Θα μπορούσαμε να πούμε ότι η Επιτροπή επιδιώκει να αντισταθμίσει, με ένα πλήθος ποικίλων συμμετεχόντων, τις εθνικές οργανώσεις, οι οποίες ωστόσο διαθέτουν δομή, σταθερά ερείσματα και τη δέουσα αντιπροσωπευτικότητα. Όλα αυτά δίνουν την εντύπωση ότι η Επιτροπή επιδιώκει να αποφύγει τη συζήτηση με συνομιλητές που δεν μπορεί να χειραγωγήσει εύκολα, και ότι επιδιώκει να επινοήσει πάση θυσία μία πιο πειθήνια δομή διαβούλευσης, η οποία θα συντηρούσε την αυταρέσκεια για τον εαυτό της και τις αντιλήψεις της την οποία ακριβώς αναμένει. Ακόμη χειρότερα, στο τέλος αναρωτιέται κανείς πόσοι άλλοι κλάδοι έχουν ήδη οργανωθεί με τέτοιο τρόπο και μήπως έχει διαμορφωθεί στις Βρυξέλλες ένα τεράστιο δίκτυο σωματείων ή οργανώσεων χωρίς ουσιαστική αντιπροσωπευτικότητα, το οποίο χρηματοδοτείται ως επί το πλείστον με κοινοτικές επιχορηγήσεις και συμμετέχει σε διαβουλεύσεις σε μεγάλο βαθμό εικονικές. Το παράδειγμα που εξετάζουμε σήμερα μας ωθεί να σκεφθούμε ότι είναι πολύ πιθανόν να είναι καίρια μια τέτοια υπόθεση. Υπό αυτές τις συνθήκες, τα θεσμικά όργανα των Βρυξελλών δεν πρέπει να απορούν που χάνουν την επαφή με την κοινή γνώμη. Θα ήταν καλό τα κράτη μέλη να ενδιαφερθούν σοβαρά για το θέμα, εάν δεν επιθυμούν να δουν τις εθνικές δημοκρατίες τις οποίες εκπροσωπούν να παραγκωνίζονται σύντομα από ανερμάτιστες ομάδες πίεσης. Ως προς τον κλάδο που μας απασχολεί επί του παρόντος, τον αλιευτικό κλάδο, θεωρούμε απολύτως απαραίτητο να μεριμνήσουμε για τη δέουσα αντιπροσώπευση των διαφόρων φορέων στους κόλπους της Συμβουλευτικής Επιτροπής. Όλα τα κράτη μέλη που ενδιαφέρονται για τις αλιευτικές δραστηριότητες πρέπει να αντιπροσωπεύονται και οι επαγγελματικοί τους κλάδοι επίσης. Σε αυτούς πρέπει να βασισθούμε και όχι σε εικονικές οργανώσεις.  Κύριε Πρόεδρε, καλά κάνει η Επιτροπή που αναλαμβάνει πρωτοβουλίες για την ενίσχυση του διαλόγου με τις αλιευτικές οργανώσεις. Η Επιτροπή πρέπει να γνωρίζει πώς ακριβώς έχουν τα πράγματα στην πράξη. Δεν χρειαζόμαστε μία Επιτροπή η οποία επιβάλλει κανόνες μέσα από έναν γυάλινο πύργο. Οι διαβουλεύσεις με τους ενδιαφερόμενους κλάδους είναι απαραίτητες, προκειμένου να προβλεφθεί το ενδεχόμενο να θεσπιστούν κανόνες οι οποίοι δεν μπορούν να εφαρμοστούν στην πράξη. Χρειάζεται να διεξαχθεί διάλογος για να έχουμε μία σαφή εικόνα των διαφόρων συμφερόντων, έτσι ώστε να μπορούν να ληφθούν ισορροπημένες αποφάσεις. Με το σχέδιο κανονισμού που κατέθεσε, η Επιτροπή έχει ως στόχο την ενίσχυση των ευρωπαϊκών επαγγελματικών οργανώσεων. Πρόκειται οπωσδήποτε για ένα θεμιτό στόχο, και τόσο ο αλιευτικός τομέας, όσο και η Επιτροπή, ενδιαφέρονται για τη δημιουργία μιας ευρωπαϊκής συντονιστικής οργάνωσης. Για τον αλιευτικό τομέα η οργάνωση αυτή θα προσφέρει ένα σημαντικό βήμα, που θα μπορεί να χρησιμοποιηθεί για την καλύτερη προβολή των κοινών συμφερόντων ενώπιον της Επιτροπής, η οποία με τη σειρά της θα γνωρίζει καλύτερα πώς έχουν τα πράγματα, αφ' ης στιγμής ο τομέας θα εκφράζεται με μια φωνή. Παρ' όλα αυτά δεν πρέπει να παραγνωρίζουμε το γεγονός ότι, ο αλιευτικός τομέας είναι κατ' εξοχήν ένας τομέας όπου επικρατούν σημαντικές εθνικές αντιθέσεις. Πηγαίνετε να μιλήσετε με έναν απλό ψαρά και θα ανακαλύψετε ότι γι' αυτόν δεν υπάρχουν Ευρωπαίοι ψαράδες. Ο ευρωπαϊκός στόλος αποτελείται από Βέλγους ψαράδες, από Δανούς ψαράδες κλπ., οι οποίοι ανταγωνίζονται κατά ένα μεγάλο μέρος ο ένας τον άλλον. Έτσι, ο μέσος ψαράς έχει περισσότερη εμπιστοσύνη στην εθνική οργάνωση που εκπροσωπεί τα συμφέροντά του και όχι σε μια ευρωπαϊκή, η οποία θα ελέγχεται κατά κύριο λόγο από εκπροσώπους άλλων κρατών μελών. Πρόκειται για μια πραγματικότητα την οποία δεν πρέπει να παραγνωρίσουμε. Για το λόγο αυτό, δεν πρέπει να θεωρήσουμε ότι μια ευρωπαϊκή οργάνωση θα αντικαταστήσει τις εθνικές οργανώσεις αλλά ότι θα τις συμπληρώσει. Συνεπώς, η Επιτροπή πρέπει να συνεχίσει τον διάλογο με τις εθνικές οργανώσεις. Η παρατήρηση αυτή με φέρνει στην τροπολογία που κατέθεσε η πολιτική μου ομάδα για τη συμβουλευτική επιτροπή. Μπορεί μεν η Επιτροπή να μην ζήτησε τη γνώμη μας όσον αφορά τη σύνθεση της επιτροπής αυτής, αλλά δεν θα πρέπει να μου θυμώσει εάν πω τη γνώμη μου, ακόμη και αν δεν τη ζήτησε. Στις Ιουλίου , η Επιτροπή και οι επιχειρήσεις κατέληξαν σε συμβιβασμό όσον αφορά τη νέα συμβουλευτική επιτροπή. Τότε, συμφωνήθηκε ότι όλα τα κράτη μέλη της Ευρωπαϊκής Ένωσης, στο βαθμό που επιδίδονται στην αλιεία, θα πρέπει να εκπροσωπούνται στην επιτροπή αυτή. Όπως ειπώθηκε ήδη, οι αντιθέσεις συμφερόντων που υπάρχουν δεν επιτρέπουν σε διάφορα μέλη επαγγελματικών οργανώσεων να μεταβιβάσουν την εντολή τους σε κάποιον με άλλη εθνικότητα. Εν τω μεταξύ, η συμβουλευτική επιτροπή συνήλθε με τα νέα μέλη της. Δυστυχώς όμως είμαι υποχρεωμένος να διαπιστώσω ότι δεν επετεύχθη η συμφωνηθείσα ισορροπία. Υπάρχουν ορισμένες εθνικότητες οι οποίες έχουν πολύ σημαντική παρουσία στην επιτροπή, ενώ ορισμένα άλλα κράτη μέλη δεν εκπροσωπούνται καθόλου. Το γεγονός αυτό ώθησε τον πρώην πρόεδρο της συμβουλευτικής επιτροπής, υπό την ηγεσία του οποίου επετεύχθη ο συμβιβασμός, στο σημείο να αρνηθεί να προεδρεύσει της πρώτης συνεδρίασης της επιτροπής. Ίσως η Ευρωπαϊκή Επιτροπή να αντιπαραθέσει το επιχείρημα ότι η αντιπροσωπευτικότητα είναι κάτι περισσότερο από τη δίκαιη κατανομή μεταξύ των κρατών μελών. Αυτό είναι βεβαίως αλήθεια. Πρέπει να υπάρχει και μία ισορροπημένη κατανομή στους διάφορους τομείς. Αυτό όμως που θα ήθελα να γνωρίζω από την Επιτροπή είναι το εξής: για ποιο λόγο δεν δώσατε συνέχεια στο συμβιβασμό της ης Ιουλίου, όπου αναφέρεται σαφώς ότι πρέπει να υπάρχει μια ισορροπημένη κατανομή και όσον αφορά την εθνικότητα; Θα ήθελα συνεπώς να συμβουλεύσω την Επιτροπή να επανεξετάσει επειγόντως τη σύσταση της νέας συμβουλευτικής επιτροπής. Εάν θέλετε να έχετε έναν καλό διάλογο με τους εμπλεκόμενους τομείς, εάν σας ενδιαφέρει να δημιουργήσετε ένα έρεισμα για την πολιτική σας, φροντίστε να υπάρξει ένα αντιπροσωπευτικό όργανο διαβούλευσης.  Κύριε Πρόεδρε, όπως και οι συνάδελφοί μου, και με το ίδιο πνεύμα που διέπει την έκθεση της κ. Miguιlez, θέλω να σταθώ στις αυθαίρετες μεθόδους εργασίας της Επιτροπής, που οδήγησαν στο παράλογο να μην υπάρχει διαβούλευση με το Κοινοβούλιο ή το Συμβούλιο στη διάρκεια της προσπάθειας για τη μεταρρύθμιση της Συμβουλευτικής Επιτροπής της Αλιείας, αλλά να υπάρχει διαβούλευση σχετικά με αυτή την πρόταση κανονισμού για την ενίσχυση του διαλόγου μεταξύ της Επιτροπής και του κλάδου. Με άλλα λόγια, δεν υπάρχει μεν διαβούλευση για τη βασική νομοθεσία, υπάρχει όμως για τα συμπληρωματικά σκέλη· δεν υπάρχει για τους κανόνες που θεσπίζουν το διάλογο, υπάρχει όμως για τον τρόπο ενίσχυσης του ήδη θεσπισμένου διαλόγου. Και όλα αυτά, τη στιγμή μάλιστα που η μεταρρύθμιση που έφερε σε πέρας η Επιτροπή για έναν οργανισμό τόσο σημαντικό όσο η Συμβουλευτική Επιτροπή, μοναδικό όργανο που προβλέπεται για τη συμμετοχή του κλάδου στις αποφάσεις που τον επηρεάζουν, προκάλεσε έντονες επικρίσεις και αμφιβολίες στο Κοινοβούλιο, στο Συμβούλιο και στον ίδιο τον κλάδο, που θεωρούν ότι, σε αυτή τη νέα επιτροπή, μεγάλο μέρος του κλάδου που πραγματικά πρωταγωνιστεί στην αλιεία δεν έχει την απαραίτητη αντιπροσώπευση. Έχοντας πει αυτά, και για να μην μακρηγορώ, καλώς να ορίσουν οι χρηματοδοτικοί πόροι της πρότασης. Δεν μένει συνεπώς παρά να συγχαρώ την κ. Miguιlez για την έκθεσή της, και ειδικότερα να υποστηρίξω την τροπολογία που επιβάλει την υποχρέωση να μας υποβάλλεται ετήσια έκθεση για το περιεχόμενο των συζητήσεων με τις ομάδες εργασίας που ορίζει αυτός ο κανονισμός. Θέλω επίσης να χαιρετίσω το αίτημα που περιέχεται στη γνωμοδότηση του κ. Gallagher, την οποία εκπόνησε εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, και ζητεί επιπλέον λεπτομερείς εκθέσεις αναφορικά με την κατανομή πόρων στα διάφορα κράτη μέλη και τις διάφορες ενώσεις που μπορούν να επωφεληθούν από αυτή την πρόταση.  Κύριε Πρόεδρε, θα είμαι σύντομος. Υποστηρίζω την παρούσα έκθεση και συγχαίρω την εισηγήτρια για το έργο της. Η Ομάδα του Κόμματος των Ευρωπαίων Σοσιαλιστών επιδοκιμάζει τη μεταρρύθμιση της Συμβουλευτικής Επιτροπής Αλιείας στην οποία προέβη η Επιτροπή για να διαμορφώσει έναν πιο αποδοτικό αμφίδρομο διάλογο μεταξύ της Επιτροπής και του κλάδου. Χαιρετίζουμε την ενσωμάτωση στη Συμβουλευτική Επιτροπή ορισμένων νέων τομέων του κλάδου και τη μεγαλύτερη διαφοροποίηση των εμπλεκομένων επαγγελματικών κλάδων, ιδιαίτερα εκείνων της υδροκαλλιέργειας και της εμπορικής διάθεσης των προϊόντων. Επιδοκιμάζουμε τη μείωση του αριθμού των μελών της ολομέλειας της επιτροπής χάριν της μεγαλύτερης λειτουργικότητας. Όλοι γνωρίζουμε τον κίνδυνο του πολλαπλασιασμού των μεγεθών εις βάρος της λειτουργικότητας. Η Επιτροπή φαίνεται να το έχει λάβει υπόψη της. Χαιρετίζουμε τον ενισχυμένο ρόλο των οργάνων μελέτης και τη σύσταση των τεσσάρων ομάδων εργασίας με αντικείμενο: πρώτον, την πρόσβαση στους πόρους και τη διαχείριση των αλιευτικών δραστηριοτήτων, δεύτερον την υδροκαλλιέργεια, τις ιχθυοκαλλιέργειες, τις μυδοκαλλιέργειες και τις οστρακοκαλλιέργειες, τρίτον, τη διάθεση στην αγορά και την εμπορική πολιτική, τέταρτον, την οικονομική και διαρθρωτική τομεακή ανάλυση. Επικροτούμε την προτεραιότητα που δίδεται στις οργανώσεις αντιπροσωπευτικού χαρακτήρα σε κοινοτικό επίπεδο, με στόχο να αποφευχθεί εθνικοποίηση της συζήτησης, ωστόσο αναγνωρίζουμε ότι πρέπει να υπάρχει κάποια εθνική συμβολή στα κατάλληλα επίπεδα. Θα παράσχουμε στην εν λόγω έκθεση την υποστήριξή μας, ενώ υποσχόμαστε να προβούμε σε εκ του σύνεγγυς παρακολούθηση, για να διασφαλίσουμε ότι οι πολλά υποσχόμενες διαρθρωτικές αλλαγές θα αποδώσουν όντως στην πράξη, καθώς και ότι η νέα Συμβουλευτική Επιτροπή Αλιείας και Υδροκαλλιέργειας θα δράσει ως ένα αποτελεσματικό βήμα για όλους τους τομείς και όλους τους επαγγελματικούς κλάδους της αλιείας.  Κύριε Πρόεδρε, είναι ίσως ασυνήθιστο, ωστόσο μιλώ γι' αυτή την πρόταση ψηφίσματος ως βουλευτής που δεν είναι μέλος της Επιτροπής Αλιείας. Από την άλλη πλευρά, αντιπροσωπεύω - ιδιαίτερα στα δυτικά της Σκωτίας - έναν πολύ μεγάλο αριθμό αλιέων, τις οικογένειές τους και τις ευάλωτες κοινότητες, η ύπαρξη των οποίων εξαρτάται από τη συνέχιση ενός επιτυχημένου αλιευτικού τομέα στην Ευρωπαϊκή Κοινότητα και από τη δέουσα ευαισθησία της Κοινότητας απέναντι σε αυτές τις ευάλωτες και συχνά απομακρυσμένες περιοχές της Κοινότητας που εξαρτώνται ως επί το πλείστον από την αλιεία. Είναι πολύ αξιέπαινο γεγονός να δηλώνουμε ότι η Συμβουλευτική Επιτροπή Αλιείας δεν πρέπει να αποτελεί απλώς ένα μέρος συνάθροισης εθνικών συμφερόντων, ιδιαίτερα εάν τα εθνικά συμφέροντα ερμηνεύονται αποκλειστικά με τους όρους των συμφερόντων των κρατών μελών, που λαμβάνονται υπόψη βάσει των αρχών της αναλογικής ισότητας, σύμφωνα με την οποία τα κράτη μέλη εκπροσωπούνται στα όργανα της Κοινότητας. Υπάρχει ένα άλλο είδος ισότητας, η οποία θα ήταν ανάλογη με την προσπάθεια που καταβάλλεται στον εν λόγω κλάδο, και μάλιστα ανάλογη με το μέγεθος των θαλασσών και των ακτών που οι διάφορες περιοχές αυτής της μεγάλης Κοινότητας συνεισφέρουν σε αυτή. Ζητώ από τους βουλευτές να κάνουμε ένα μικρό πείραμα. Ας φαντασθούμε ότι η Σκωτία αποβάλλεται από την Κοινότητα. Πόσο μεγάλος αλιευτικός τομέας σας μένει; Τώρα ας σκεφθούμε αυτό το ερώτημα: πόσο αποτελεσματικά εκπροσωπείται η φωνή του αλιευτικού κλάδου της Σκωτίας στα θεσμικά όργανα της Κοινότητας, με την παρούσα μορφή τους; Η απάντηση είναι: καθόλου αποτελεσματικά! Συνεπώς, θα ήταν πράγματι θετικό εάν η παρούσα έκθεση επιτύχει μια πολύ πιο ικανοποιητική εκπροσώπηση των αλιέων, των συμφερόντων που υπερασπίζονται οι περιβαλλοντικές οργανώσεις και των άλλων συμφερόντων της κοινωνίας των πολιτών. Δεν θεωρώ ότι θα υπάρξει τεράστια πρόοδος με αυτή την έκθεση, ωστόσο και η μικρή πρόοδος είναι ευπρόσδεκτη.  Κύριε Πρόεδρε, κυρία Επίτροπε, αγαπητοί συνάδελφοι, θέλω να αρχίσω την παρέμβασή μου συγχαίροντας, καταρχάς, την εισηγήτριά μας, την κ. Miguιlez, για την καλή έκθεση που συνέταξε σε σχέση με ένα θέμα τόσο σημαντικό και με τόσο μεγάλο κοινωνικό αντίκτυπο, όπως είναι η ενίσχυση του διαλόγου μεταξύ της Επιτροπής και του κλάδου που εμπλέκεται στην εφαρμογή της Κοινής Αλιευτικής Πολιτικής. Υπογραμμίζει η εισηγήτριά μας - και θέλω να το επισημάνω κι εγώ εδώ σήμερα - το γεγονός ότι καταλήγει να είναι τουλάχιστον περίεργο το ότι η Επιτροπή διαβουλεύεται με το Κοινοβούλιο σχετικά με πτυχές, που θα μπορούσαμε να θεωρήσουμε δευτερεύουσες, στην οργάνωση αυτού του διαλόγου και δεν υπέβαλε στο Κοινοβούλιο αυτήν ακριβώς τη σύνθεση, την οργάνωση και τις λειτουργίες της Συμβουλευτικής Επιτροπής για την Αλιεία αυτής καθαυτής, οργάνου με καίρια σημασία για την οργάνωση αυτού του διαλόγου. Πιστεύω ότι το Ευρωπαϊκό Κοινοβούλιο, άμεσος και δημοκρατικός αντιπρόσωπος των πολιτών, θα έπρεπε να έχει πει κάτι για αυτό το όργανο και για την αντιπροσωπευτικότητα των υποτομέων που συμμετέχουν σε αυτό. Πέρα από αυτά, θα πρέπει να περιμένουμε τη λειτουργία της νέας επιτροπής, προκειμένου να μπορέσουμε να προβούμε σε εκτίμηση των ενεργειών της, και για τον λόγο αυτό μου φαίνονται επίσης θετικά και τα σημεία εκείνα της έκθεσης της κ. Miguιlez που θίγουν τις πτυχές σχετικά με τον δημοσιονομικό έλεγχο των δαπανών και τη μεγαλύτερη διαφάνεια στη διαχείριση, προκειμένου να ενημερώνονται στον μεγαλύτερο δυνατό βαθμό, τόσο το Κοινοβούλιο, όσο και το Συμβούλιο, για να ολοκληρωθεί από όλους η παρακολούθηση της ενίσχυσης του διαλόγου που επιδιώκει η Ευρωπαϊκή Επιτροπή. Ελπίζω ότι η Επιτροπή θα σημειώσει προσεχτικά τις παρατηρήσεις και τους προβληματισμούς μας, μια και θα εξαρτόμαστε σε μεγάλο βαθμό από την εξέλιξη και τη λειτουργία της νέας επιτροπής, από την οποία ελπίζουμε, εμείς στην Επιτροπή Αλιείας του Ευρωπαϊκού Κοινοβουλίου, να διασφαλίσουμε ευέλικτη μεταχείριση προκειμένου να προωθήσουμε την πραγματική ενίσχυση του κοινοτικού και τομεακού διαλόγου της αλιείας.  Κύριε Πρόεδρε, ως χριστιανοδημοκράτης, θα ήθελα να αξιολογήσω την πρόταση που υπέβαλε η Επιτροπή με βάση δύο άξονες. Καταρχάς, τον σεβασμό της αρχής της επικουρικότητας και την επαρκή συμμετοχή των χωρών και, στη συνέχεια, τη συνεκτίμηση των οργανώσεων που εκπροσωπούν τον απλό πολίτη. Κατ' αυτή την έννοια χαίρομαι που πρόκειται να συσταθεί μια ενισχυμένη συμβουλευτική επιτροπή, η οποία ενδέχεται να μπορέσει να ασκήσει περισσότερη επιρροή στην αλιευτική πολιτική. Μέχρι εδώ η άποψή μου είναι θετική. Όσον αφορά την υλοποίηση των προθέσεων, η άποψή μου είναι λιγότερο θετική. Διαπιστώνω ότι, ούτως ή άλλως, η πρόταση περιλαμβάνει δύο αδύνατα σημεία. Καταρχάς, δεν εκπροσωπούνται όλα τα κράτη μέλη και πιστεύω ότι αυτό δεν είναι καθόλου καλό, γιατί στο Κοινοβούλιο υποστηρίζουμε και την επικουρικότητα. Αυτό σημαίνει ότι δεν είναι δυνατόν να μην συμμετέχουν κράτη μέλη με σημαντικές αλιευτικές δραστηριότητες. Το δεύτερο σημείο που ήθελα να αναφέρω είναι ότι η συμμετοχή των οργανώσεων που εκπροσωπούν τον απλό πολίτη στην αλιευτική πολιτική πρέπει να προωθηθεί με ισορροπημένο και σωστό τρόπο, ενώ στα πλαίσια αυτά θα πρέπει να δοθεί ιδιαίτερη σημασία στη γεωγραφική διασπορά. Επί του σημείου αυτού η πρόταση είναι απλώς ανεπαρκής. Αυτοί είναι και οι λόγοι για τους οποίους ζητώ, μαζί με άλλους συναδέλφους στους οποίους συμπεριλαμβάνεται και ο κ. Van Dam, να υπάρξει μέριμνα, ούτως ώστε να συσταθεί μια συμβουλευτική επιτροπή, η οποία θα αναλάβει να διαδραματίσει σημαντικό ρόλο και ταυτόχρονα θα είναι αντιπροσωπευτική για τον τομέα και για ολόκληρη την Ευρώπη. Αυτό σημαίνει συγκεκριμένα ότι, στην επιτροπή θα πρέπει να εκπροσωπούνται όλα τα αλιευτικά έθνη της Ευρωπαϊκής Ένωσης. Στην παλαιά συμβουλευτική επιτροπή είχε επιτευχθεί συμφωνία επί του θέματος αυτού μεταξύ των εκπροσώπων του κλάδου και της Επιτροπής. Το γεγονός ότι οι σημερινές προτάσεις των επαγγελματικών οργανώσεων παραγνωρίζουν το σημείο αυτό είναι κατά τη γνώμη μου απαράδεκτο, εάν θεωρηθεί από μια χριστιανοδημοκρατική προοπτική.  Κύριε Πρόεδρε, θα ήθελα καταρχάς να συγχαρώ τη συνάδελφό μας Rosa Miguιlez Ramos για την εργασία που πραγματοποίησε, αλλά κυρίως για την ψύχραιμη ανάλυση στην οποία προβαίνει στην παρούσα έκθεση, και επίσης επειδή βάζει το δάχτυλο στην πληγή, ή καλύτερα, στις διάφορες πληγές, διότι ανακύπτουν εδώ δύο θεμελιώδη ζητήματα, που υπογραμμίστηκαν ήδη από μια σειρά συναδέλφων και τα οποία αυτό το Κοινοβούλιο οφείλει να επισημάνει. Το πρώτο είναι η έκπληξη, ή μάλλον θα έλεγα η κατάπληξη που αισθανόμαστε για το γεγονός ότι ζητείται σήμερα η γνώμη του Κοινοβουλίου για διάφορες κανονιστικές πτυχές της Συμβουλευτικής Επιτροπής Αλιείας και Υδροκαλλιέργειας, τη στιγμή που δεν έγινε παρόμοιο διάβημα, εν ευθέτω χρόνω, αναφορικά με τη σύνθεση της εν λόγω επιτροπής. Όπως γνωρίζουμε, η Επιτροπή ενέκρινε πέρυσι, δίχως να ζητήσει τη γνώμη κανενός, την Απόφαση αριθ. / με την οποία συγκροτήθηκε αυτή η συμβουλευτική επιτροπή, και δεν συμβουλεύθηκε το Κοινοβούλιο για θέματα τόσο σημαντικά όπως είναι η αντιπροσωπευτικότητα των επαγγελματικών οργανώσεων του κλάδου της αλιείας ή ο θεμελιώδης ρόλος που αυτές διαδραματίζουν στο πλαίσιο του σχεδιασμού και της διαχείρισης της Κοινής Αλιευτικής Πολιτικής. Κατ' εμέ, το γεγονός ότι δεν ζητήθηκε η γνώμη του Κοινοβουλίου είναι ακατανόητο! Αγγίζει μέχρι και τα όρια του μυστηρίου. Υπάρχουν λόγοι οι οποίοι ξεπερνούν τη λογική. Δεν μπορώ να ξέρω εάν στην προκειμένη περίπτωση υπάρχει κάποιος λόγος, τον οποίο εγώ δεν γνωρίζω, ώστε να μη ζητηθεί η γνώμη του Κοινοβουλίου. Η δεύτερη παρατήρηση είναι η εξής: διατηρούμε πολλές αμφιβολίες όσον αφορά την αντιπροσωπευτικότητα αυτών των οργάνων. Για παράδειγμα, δεν βλέπουμε να αντιπροσωπεύεται στο συγκεκριμένο όργανο με τον τρόπο που θα άρμοζε μία χώρα σαν τη δική μου, την Πορτογαλία, που αποτελεί μια αλιευτική δύναμη σε επίπεδο Ευρωπαϊκής Ένωσης και την πέμπτη κατά σειρά μεγαλύτερη χώρα όσον αφορά το μέγεθος του στόλου. Έχω μείνει κατάπληκτος: κατ' εμέ, αυτό αγγίζει μέχρι και τα όρια του μυστηρίου. Ολοκληρώνοντας σχετικά με το δεύτερο ζήτημα, ή καλύτερα, με τη δεύτερη πληγή, και λαμβάνοντας υπόψη τα προαναφερθέντα κενά στη συμβουλευτική επιτροπή και την αντιπροσωπευτικότητά της, θεωρώ ουσιαστικής σημασίας να εξεταστεί το ενδεχόμενο χορήγησης οικονομικής ενίσχυσης σε άλλες επαγγελματικές οργανώσεις, οι οποίες δεν συμμετέχουν στη συμβουλευτική επιτροπή.  Κύριε Πρόεδρε, χαιρετίζω την παρούσα έκθεση και ευχαριστώ την κυρία Ramos για την εισαγωγή της, η οποία ήταν περιεκτική και εποικοδομητική. Είναι χρήσιμο να καταβάλουμε αυτή την προσπάθεια για να προωθήσουμε έναν καλύτερο διάλογο μεταξύ της Ευρωπαϊκής Ένωσης και των εμπλεκομένων στον αλιευτικό τομέα. Στο μέρος της Ευρωπαϊκής Ένωσης από όπου προέρχομαι, μία απομακρυσμένη περιφέρεια, αντιμετωπίζουμε πάντοτε ιδιαίτερες δυσκολίες για να προωθήσουμε στους αλιείς την ιδέα μιας κοινής αλιευτικής πολιτικής. Εφόσον ο κ. MacCormick έθιξε το ζήτημα - και έχω αναφερθεί σε αυτό στο παρελθόν - η θέση της Ιρλανδίας είναι δύσκολη, διότι εάν αφαιρέσουμε την Ιρλανδία από την Ευρωπαϊκή Ένωση, θα αφαιρέσουμε μαζί και μεγάλες ποσότητες ψαριών. Παραδοσιακά, οι ιρλανδοί αλιείς δεν αλίευαν αυτά τα ψάρια, διότι όπως θα γνωρίζουν ορισμένοι, υπήρξε μία περίοδος στην ιστορία μας όπου απαγορευόταν δια νόμου να τοποθετούνται ψάρια σε ιρλανδικά πλοία. Αυτή η κατάσταση συνεχίστηκε εν πολλοίς μέχρι τις αρχές αυτού του αιώνα, έτσι οι άνθρωποι εξακολουθούσαν να ψαρεύουν σε ξεπερασμένες αλιευτικές βάρκες, τα curraghs, χρόνια πριν προσχωρήσουμε στην Ευρωπαϊκή Ένωση. Εν πάση περιπτώσει, είναι γεγονός ότι ιχθύες αξίας περίπου εκατομμυρίων ευρώ - και ενδεχομένως ακόμη μεγαλύτερης, διότι η τιμή των ιχθύων έχει αλλάξει - αλιεύονται από τα ιρλανδικά ύδατα. Ως αποτέλεσμα της μείωσης των διαρθρωτικών πιστώσεων που χορηγούνται στην Ιρλανδία, λόγω της οικονομικής της ανάπτυξης, η αξία των ιχθύων που αλιεύονται από τα ύδατα, που θα θεωρούνταν ιρλανδικά εάν δεν υπήρχε η Ευρωπαϊκή Ένωση, θα ξεπεράσει σε ένα-δύο χρόνια το συνολικό ποσό των διαρθρωτικών πιστώσεων που εισρέουν στην Ιρλανδία. Τούτο καθιστά ακόμη πιο δύσκολη την αποδοχή της εν λόγω πρότασης. Δεν γνωρίζω εάν το ίδιο ισχύει για οποιαδήποτε άλλη χώρα της Ευρωπαϊκής Ένωσης. Η Σκωτία, ως τμήμα του Ηνωμένου Βασιλείου, λαμβάνει το φυσιολογικό μερίδιό της μαζί με το Ηνωμένο Βασίλειο, αλλά η Ιρλανδία είναι η μόνη χώρα που δεν το λαμβάνει. Αυτός είναι ο μόνος φυσικός πόρος που, από ό,τι γνωρίζω, όλα τα κράτη μέλη θεωρούν ως κοινή περιουσία της Ευρωπαϊκής Ένωσης. Τούτο δεν σημαίνει ότι δεν χρειάζεται να προωθήσουμε αυτόν τον διάλογο. Η επέκταση του ορίου των μιλίων, στην οποία συμφώνησε το Κοινοβούλιο, μπορεί να αποτελέσει μέρος της λύσης και μπορεί να συμβάλει στην ικανοποίηση των τοπικών αλιέων, δίδοντάς τους περισσότερο έλεγχο επί της ζωής τους. Δεν επιθυμώ επανεθνικοποίηση του ζητήματος, ωστόσο η περιφερειοποίηση θα βοηθούσε ασφαλώς στην επίλυση των προβλημάτων της Σκωτίας και της Ιρλανδίας.  Κύριε Πρόεδρε, ήθελα να ξεκινήσω λέγοντας ότι οι συχνές νομοθετικές αλλαγές στον χώρο της Κοινής Αλιευτικής Πολιτικής δείχνουν τη δυναμική αυτού του χώρου. Μια δυναμική η οποία δεν μπορούσε να εκφραστεί με τον τρόπο που λειτουργούσε η προηγούμενη συμβουλευτική επιτροπή για την αλιεία και έτσι κατατέθηκε αυτή η νομοθετική πρόταση. Ο στόχος της πρότασης αυτής είναι να δημιουργήσει μια πιο αποτελεσματική και ουσιαστική σχέση ανάμεσα στην Επιτροπή και τη συμβουλευτική επιτροπή αλιείας. Για να καταλήξει η Επιτροπή σ' αυτή την πρόταση χρειάστηκαν εργασίες τριών χρόνων. Το ανατέθηκε μία μελέτη σε ανεξάρτητο γραφείο, από την οποία προέκυψαν δύο συμπεράσματα. Το πρώτο είναι ότι η αλιευτική πολιτική ξεπερνά τα συμφέροντα της αλιευτικής βιομηχανίας και αφορά πλέον και ανησυχίες της ίδιας της κοινωνίας. Και αυτό πρέπει να το λάβουμε υπόψη μας. Δεύτερον, ο τρόπος που λειτουργούσε η συμβουλευτική επιτροπή δεν ανταποκρινόταν στις ανάγκες της διαχείρισης πολύπλοκων θεμάτων. Έτσι, η νομοθετική πρόταση περιλαμβάνει τρία μέρη: το πρώτο είναι η μεταρρύθμιση της συμβουλευτικής επιτροπής η οποία αποτελείται πλέον από μέλη αντί για και στην οποία συμμετέχουν κατά % οι αλιευτικές οργανώσεις, κατά % οι βιομηχανικές και εμπορικές επιχειρήσεις του κλάδου και κατά % οι περιβαλλοντικές οργανώσεις. Έγινε λοιπόν προσπάθεια να ενημερώνεται η Επιτροπή για τη γνώμη όχι μόνον των επαγγελματιών και των επιχειρηματιών αλλά και της ίδιας της κοινωνίας. Το δεύτερο τμήμα της νομοθετικής πρότασης αφορά μέτρα ενίσχυσης των αντιπροσωπευτικών οργανώσεων των ενδιαφερομένων για την Κοινή Αλιευτική Πολιτική κύκλων και κυρίως των ευρωπαϊκών επαγγελματικών αλιευτικών οργανώσεων. Το τρίτο μέρος αφορά την ενίσχυση των δράσεων επικοινωνίας της ΓΔ Αλιείας με τους κύκλους αυτούς. Η νομοθετική πρόταση αναφέρεται στα δύο αυτά τελευταία σημεία, αλλά θέλω να επαναλάβω ότι προηγήθηκε μακρά περίοδος διαβούλευσης για την τελική πρόταση όσον αφορά τη σύνθεση της επιτροπής. Στις Οκτωβρίου, η πρόταση αυτή αποτέλεσε αντικείμενο μιας πρώτης εξέτασης στο Συμβούλιο, το οποίο ήδη αναμένει τη γνώμη του Κοινοβουλίου ώστε να συνεχίσει τις εργασίες του. Θέλω να συγχαρώ ιδιαίτερα την κ. Ramos για την εξαιρετική ποιότητα της έκθεσής της, καθώς και την Επιτροπή Αλιείας του Κοινοβουλίου για την πολύ καλή συνεργασία και για τις εργασίες πάνω στο κείμενο αυτό. Θα ήθελα να σχολιάσω τις τροπολογίες και να εκφράσω τη θέση της Επιτροπής. Στην επιτροπή του Κοινοβουλίου έχουν διατυπωθεί τρεις τροπολογίες. Η πρώτη αφορά την επιθυμία του Κοινοβουλίου να ελέγχονται με ακρίβεια οι δαπάνες των επαγγελματικών οργανώσεων, ώστε να αντιστοιχούν ακριβώς στους στόχους οι οποίοι καθορίζονται από τη νομοθετική πρόταση. Η Επιτροπή συμφωνεί και κάνει αποδεκτή αυτή την τροπολογία. Ως προς τη δεύτερη τροπολογία, η Επιτροπή προφανώς συμφωνεί με την άποψη του Κοινοβουλίου να διαθέτει κάθε πληροφορία σχετικά με τις εργασίες της επιτροπής και με τις πολυάριθμες επαφές που έχει η τελευταία. Η σύνταξη όμως μιας ετήσιας έκθεσης, με όλη αυτή τη δραστηριότητα, είναι εξαιρετικά επίπονο έργο για την ήδη φορτωμένη διεύθυνση της κοινοτικής αλιείας, χωρίς ένα εμφανές πρόσθετο όφελος. Η τρίτη τροπολογία περιλαμβάνει το περιεχόμενο της δεύτερης και αναφέρεται στην αντιπροσωπευτικότητα της συμβουλευτικής επιτροπής, τη συμμετοχή δηλαδή όλων των εθνικοτήτων. Συμφωνούμε ότι στην επιτροπή θα πρέπει να διασφαλίζεται και να αντιπροσωπεύεται το σύνολο του τομέα κατά τρόπο ισόρροπο, αλλά αμφισβητούμε κατά πόσο -και αυτό προέκυψε τόσο από τις μελέτες όσο και από τον διάλογο- αυτή η ισορροπία θα πρέπει να εδράζεται σε ισορροπίες με βάση την εθνικότητα. Η Επιτροπή ζήτησε να ενισχύσει τις ευρωπαϊκές οργανώσεις, οι οποίες έχουν όλη την ευχέρεια να φροντίσουν οι ίδιες για την εθνική εκπροσώπηση ή για την εκπροσώπηση ειδικών κατηγοριών, όταν αυτές το κρίνουν απαραίτητο. Τελειώνοντας, πρέπει να πω ότι η Επιτροπή υιοθετεί την τροπολογία αριθ. , με την οποία καλείται η Κοινότητα να ενισχύσει τον δημοσιονομικό έλεγχο, αλλά κρίνει σκόπιμο, για τους λόγους που εξήγησα παραπάνω, να απορρίψει τις τροπολογίες αριθ. και  Ευχαριστώ πολύ, κυρία Επίτροπε.  Κύριε Πρόεδρε, θα ήθελα να ρωτήσω κάτι την Επίτροπο. Πιστεύω ότι όλοι οι βουλευτές που μιλήσαμε κάναμε την ίδια ερώτηση στην Επίτροπο: γιατί η Επιτροπή δεν διαβουλεύτηκε με το Ευρωπαϊκό Κοινοβούλιο σχετικά με τη μεταρρύθμιση της Συμβουλευτικής Επιτροπής τη στιγμή που, κατά την προηγούμενη κοινοβουλευτική περίοδο, και ενώ η πρόταση ήταν ακόμα υπό διαπραγμάτευση, το Κοινοβούλιο το ζήτησε; Θα ήθελα να απαντήσει η Επίτροπος σε αυτή την ερώτηση, και κυρίως, να δεσμευτεί επισήμως ότι στο μέλλον δεν θα επαναληφθούν αυτά τα φαινόμενα.  . Κύριε Πρόεδρε, είναι κατανοητό το ερώτημα, αλλά θα πρέπει να επαναλάβω ότι η Επιτροπή λειτουργεί με βάση τη Συνθήκη και ένα συγκεκριμένο πλαίσιο, το οποίο και η ίδια πρέπει να σέβεται. Η επιτροπή αυτή είναι μια επιτροπή της Κοινότητας και από πουθενά δεν προκύπτει διαβούλευση με το Κοινοβούλιο όταν γίνονται μεταρρυθμίσεις των επιτροπών αυτών, οι οποίες συστήνονται από την Επιτροπή.  Κύριε Πρόεδρε, πριν προχωρήσουμε στην ψηφοφορία θα ήθελα μια μικρή διόρθωση. Λίγο πριν αρχίσουμε τη συνεδρίαση δεν υπήρχε οριστικός κατάλογος των ψηφοφοριών. Θα ήθελα να μου επιβεβαιώσετε, όπως έκαναν και οι σχετικές υπηρεσίες, ότι για την τροπολογία αριθ. θα διεξαχθεί ονομαστική ψηφοφορία. Σχετικά με την ίδια τροπολογία θα ήθελα να τονίσω ότι δεν έχει υποβληθεί μόνο από την Ομάδα για την Ευρώπη της Δημοκρατίας και της Διαφοράς αλλά και από δέκα μέλη της Ομάδας του Ευρωπαϊκού Λαϊκού Κόμματος.  Ναι, κύριε van Dam. Προβλέπεται ονομαστική ψηφοφορία. Η συζήτηση έληξε. Προχωρούμε τώρα στην ψηφοφορία.  Κύριε Πρόεδρε, μήπως είμαστε λιγάκι σαδιστές να συζητάμε πάντοτε την Παρασκευή για αλιεία, όταν ακριβώς τα ψάρια στην πατρίδα μου καταλήγουν στο τηγάνι; Στο Camogli, κοντά στην Γένοβα, την πόλη όπου γεννήθηκα, υπάρχει ένα γιγαντιαίο τηγάνι όπου κάθε χρόνο τηγανίζονται τα ψάρια τα οποία έπειτα προσφέρονται δωρεάν σε όλους τους κατοίκους. Και το λέγω αυτό για να εξηγήσω το ενδιαφέρον μου για την αλιεία και το λόγο για τον οποίον ψήφισα υπέρ αυτής της νομοθετικής πρότασης. Θεωρώ σωστό να υπάρχει διαβούλευση με τους πολίτες και, παρότι η Επίτροπος κ. Διαμαντοπούλου δικαιολογημένα εξήγησε ότι η Επιτροπή δεν υποχρεούται να διαβουλεύεται με τους πολίτες, θα ήθελα να προτείνω και να ζητήσω να γίνουν δεκτοί στις διαβουλεύσεις οι γηραιοί εκπρόσωποι των αλιέων.  Μόλις ψήφισα κατά, τόσο στην τελική ψηφοφορία όσο και στην περίπτωση του ψηφίσματος νομοθετικού περιεχομένου, από τη στιγμή που, δυστυχώς, μια πλειοψηφία του Κοινοβουλίου, υποτασσόμενη ίσως ταπεινά στην προφορική αντίθεση που εξέφρασε στη διάρκεια της συζήτησης η εδώ παριστάμενη κυρία Επίτροπος, αρνήθηκε να εγκρίνει την τροπολογία αριθ. , η οποία είχε κατατεθεί από την Ομάδα για την Ευρώπη της Δημοκρατίας και της Διαφοράς και άλλους μεμονωμένους βουλευτές. Δεν κατανοούμε αυτό το αποτέλεσμα, εφόσον κατά τη διάρκεια της συζήτησης εκφράστηκαν από όλες σχεδόν τις πλευρές κριτικές στην Επιτροπή επειδή δεν συμβουλεύθηκε το Κοινοβούλιο τη στιγμή της αλλαγής της σύνθεσης της Συμβουλευτικής Επιτροπής Αλιείας. Μα η τροπολογία αριθ. ήταν συγκεκριμένα η μοναδική που παρενέβαινε σε αυτό το επίπεδο, προς μία κατεύθυνση η οποία είναι απαραίτητη ώστε να διασφαλισθεί η πραγματική αντιπροσωπευτικότητα του εν λόγω οργάνου διαβούλευσης, διευθετώντας το πρόβλημα της άνισης και, σε μεγάλο βαθμό, πλασματικής σύνθεσής του. Είναι λυπηρό το γεγονός ότι, ακόμη και σε αυτό το τόσο απλό ζήτημα, η Κοινή Αλιευτική Πολιτική παραμένει στο περιθώριο των ανησυχιών μας.  Συνεργάτες των αρχών στην Κολομβία Η ημερήσια διάταξη προβλέπει τη συζήτηση επί των ακόλουθων προφορικών ερωτήσεων: Β-/ της βουλευτού Sauquillo Pιrez del Arco, εξ ονόματος της Ομάδας του Κόμματος των Ευρωπαίων Σοσιαλιστών, προς την Επιτροπή, για την προστασία συνεργατών και ανθρωπιστικών οργανώσεων· Β-/ των βουλευτών Kreissl-Dφrfler, Lipietz και Nogueira Romαn, εξ ονόματος της Ομάδας των Πρασίνων/ Ευρωπαϊκή Ελεύθερη Συμμαχία, προς την Επιτροπή, για την προστασία των φορέων ανθρωπιστικής βοήθειας στην Κολομβία.  Κύριε Πρόεδρε, δεν θέλω να ακουστώ δραματική, αφού γνωρίζω ότι υπάρχουν πολλά άτομα ανάμεσα στον άμαχο πληθυσμό που υφίστανται βία στη διάρκεια ένοπλων συγκρούσεων σε διάφορες χώρες. Όμως, μεταξύ του και του , δολοφονήθηκαν συνεργάτες, προσωπικό ανθρωπιστικών οργανώσεων και ακτιβιστές των ανθρωπίνων δικαιωμάτων στην υπηρεσία των Ηνωμένων Εθνών σε περιοχές συγκρούσεων. Από την η Ιανουαρίου του έως τις Μαρτίου του , άτομα, συνεργάτες καθώς και προσωπικό ανθρωπιστικών οργανώσεων, απήχθησαν σε περιπτώσεις. Το , κάθε μήνα πέθαινε από βίαιο θάνατο ένας εκπρόσωπος των Ηνωμένων Εθνών. Το , η αναλογία ήταν ένας κάθε δύο εβδομάδες, και το , ένας κάθε εβδομάδα. Τους δύο πρώτους μήνες του , πέθαναν συνεργάτες. Το , αντιπρόσωποι της Διεθνούς Επιτροπής του Ερυθρού Σταυρού υπήρξαν θύματα ενεργειών που έπληξαν την προσωπική τους ασφάλεια, συμπεριλαμβανομένων δολοφονιών και απαγωγών. Θέλω να υπενθυμίσω, ιδιαίτερα, τους τρεις νεκρούς των Γιατρών του Κόσμου του ισπανικού παραρτήματος, στη Ρουάντα το Τελικά, όπως αναφέρουμε στο συμβιβαστικό ψήφισμα, με το οποίο θέλουμε να κλείσουμε αυτή τη συζήτηση, οι δολοφονίες των συνεργατών Iρigo Eguiluz και Jorge Luis Mazo της οργάνωσης Ειρήνη και Τρίτος Κόσμος, στις του περασμένου Νοεμβρίου στο Quibdσ, χιλιόμετρα βόρεια της Μπογκοτά, στον ποταμό Atrato, στην Κολομβία, δεν είναι παρά οι τελευταίες σε μια μακρά σειρά από απόπειρες, όχι απλά κατά της σωματικής ακεραιότητας αυτών των ανθρώπων, αλλά κατά των ανθρωπίνων δικαιωμάτων, του διεθνούς ανθρωπιστικού δικαίου και μέσα σε αυτό το πλαίσιο, κατά του δικαιώματος των θυμάτων των συγκρούσεων να τύχουν βοήθειας και παράλληλα οι δράστες αυτών των πράξεων να δικαστούν και να υπάρξει η αναγκαία απονομή δικαιοσύνης, προκειμένου τέτοια παραπτώματα να μην μένουν ατιμώρητα. Σε αυτό το πρόσφατο κλίμα ανασφάλειας των φορέων ανθρωπιστικής βοήθειας συντελεί η αύξηση των συγκρούσεων, η αλματώδης αύξηση των ανθρωπιστικών οργανώσεων και κυρίως η φύση των τωρινών συγκρούσεων. Δεν πρόκειται πλέον για συγκρούσεις μεταξύ ένοπλων τμημάτων τακτικού στρατού, που υπόκεινται σε πολιτικό έλεγχο, και αντάρτικων κινημάτων με ιεραρχία και με σαφή ιδεολογία, όπου τα εμπόλεμα μέρη ήταν, τρόπον τινά, υπεύθυνα για την προστασία του προσωπικού ανθρωπιστικών οργανώσεων, που με τη δράση του ωφελούσε τον πληθυσμό. Σήμερα δεν υπάρχουν αυτά τα δεδομένα. Οι συνεργάτες και το προσωπικό των ανθρωπιστικών οργανώσεων είναι εκτεθειμένο στις ληστοσυμμορίες· ο άμαχος πληθυσμός θεωρείται άλλο ένα κομμάτι της σύγκρουσης, τμήμα της πολιτικής και στρατιωτικής στρατηγικής. Κατά συνέπεια, η ανθρωπιστική δράση μετατρέπεται σε εμπόδιο για τους στόχους των αντιμαχομένων, που συχνά εξοντώνουν για λόγους εθνοτικούς, θρησκευτικούς ή πολιτισμικούς τμήμα του άμαχου πληθυσμού. Απέναντι σε αυτή την πραγματικότητα, η ασφάλεια του προσωπικού ανθρωπιστικών οργανώσεων είναι θέμα μείζονος σημασίας που απασχολεί το Κοινοβούλιο και θα έπρεπε να απασχολεί την Επιτροπή, χρηματοδότη άνω των Μη Κυβερνητικών Οργανώσεων που εργάζονται σε περιοχές συγκρούσεων, αλλά και το Συμβούλιο, που επιχειρεί να προωθήσει μια εξωτερική πολιτική σύμφωνη με τις Συνθήκες, την προαγωγή των ανθρωπίνων δικαιωμάτων και μια πολιτική ασφάλειας, που για την ώρα, υλοποιείται ακριβώς με τις ανθρωπιστικές δράσεις. Για τον λόγο αυτό ζητούμε από τα άλλα θεσμικά όργανα να συμμεριστούν επίσης την ανησυχία του Κοινοβουλίου. Η μεν Επιτροπή, με το να επεξεργαστεί ανακοίνωση για τις συνθήκες ασφαλείας των συνεργατών και του προσωπικού ανθρωπιστικών οργανώσεων και με το να λάβει μέτρα που να διασφαλίζουν την ασφάλεια των συνεργατών μας. Προτού καταλήξουμε στα μέτρα που προτείνουν ορισμένες κυβερνήσεις, όπως στη στρατιωτική προστασία των συνεργατών, οφείλουμε να προτείνουμε άλλα μέτρα που να είναι περισσότερο αποτελεσματικά σε καταστάσεις συγκρούσεων. Το δε Συμβούλιο, μέσω της προαγωγής, με βάση την ΚΕΠΠΑ, του διεθνούς ανθρωπιστικού δικαίου και, ενδεχομένως, μέσω της πιθανής δημιουργίας ενός ευρωπαϊκού μη στρατιωτικού ειρηνευτικού σώματος. Μάλιστα το εορτάσαμε την η επέτειο των Συμβάσεων της Γενεύης για το διεθνές ανθρωπιστικό δίκαιο, που προστατεύει τον άμαχο πληθυσμό στις ένοπλες συγκρούσεις και εγγυάται την πρόσβαση της διεθνούς βοήθειας. Πρόκειται για μέσα που είναι δεσμευτικά από νομικής άποψης για τα κράτη, εν τούτοις όμως, συστηματικά δεν τηρούνται. Ζητούμε από τον Γενικό Γραμματέα του Συμβουλίου να χρησιμοποιήσει την καινούργια ικανότητα της Ευρωπαϊκής Ένωσης για εξωτερική δράση, προκειμένου για την προαγωγή αυτών των αρχών της Ευρωπαϊκής Ένωσης. Ο Γενικός Γραμματέας των Ηνωμένων Εθνών ζήτησε πρόσφατα από το Συμβούλιο Ασφαλείας να επιβάλει το διεθνές ανθρωπιστικό δίκαιο με την εφαρμογή μάλιστα των κεφαλαίων , και του Χάρτη των Ηνωμένων Εθνών. Εμείς εδώ σήμερα, δεν ζητούμε παρά να αρχίσουμε να αποκτούμε συνείδηση της κατάστασης και να ληφθούν μέτρα, προκειμένου να αντιμετωπίσουμε ένα πρόβλημα που δεν επηρεάζει μόνο τις Μη Κυβερνητικές Οργανώσεις, αλλά και τα θεμέλια της αντίληψής μας για την παγκόσμια τάξη.  . Η Επιτροπή λυπάται ιδιαίτερα για το τραγικό συμβάν, που είναι ένα από αυτά που συμβαίνουν σε όλο τον κόσμο και καθημερινά και είναι αυτά στα οποία αναφέρθηκε και η κυρία βουλευτής. Η Επιτροπή εκφράζει τη λύπη της και ταυτόχρονα υπογραμμίζει για ακόμη μια φορά το κουράγιο και την αφοσίωση αυτού του ανθρωπιστικού προσωπικού που εργάζεται σε τόσο επικίνδυνες περιοχές σε όλα τα σημεία του πλανήτη. Ιδιαίτερα για την περίπτωση της Κολομβίας, έχει τονισθεί επανειλημμένως στις αρχές της Κολομβίας η ανησυχία της Επιτροπής για το θέμα αυτό. Συνεχίζουμε να παρακολουθούμε την κατάσταση και είμαστε σε συνεχή συνεργασία με τις πρεσβείες των κρατών μελών στην Μπογκοτά. Ως προς την δολοφονία του Iρigo Eguiluz, ο οποίος εργαζόταν σε σχέδια της ECHO, και του ιερέα, η Επιτροπή και τα κράτη μέλη πίεσαν τις κολομβιανές αρχές να διεξαγάγουν έρευνες για το έγκλημα αυτό. Η Ευρωπαϊκή Επιτροπή και ο πρέσβυς της Ισπανίας συναντήθηκαν με τον κολομβιανό Αντιπρόεδρο και επιμένουν ώστε να οδηγηθούν στην δικαιοσύνη οι υπεύθυνοι για το έγκλημα. Η διάσωση και η διαφύλαξη της ζωής κατά τη διάρκεια αυτών των εκτάκτων περιπτώσεων αποτελεί αναπόσπαστο τμήμα της ανθρωπιστικής νομοθεσίας. Ο ρόλος του γραφείου της ECHO στην Κολομβία και σε άλλες χώρες είναι η παρακολούθηση της ανθρωπιστικής κατάστασης στη χώρα αλλά, ιδιαίτερα στην Κολομβία, και της κατάστασης αυτών που μετακινούνται παρά την θέλησή τους, και γίνεται μια συνεχής προσπάθεια για τον έλεγχο της εφαρμογής των ανθρωπιστικών νόμων. Οπωσδήποτε, η κυρία βουλευτής επεσήμανε την ανάγκη των ειδικών μέτρων και των ειδικών δράσεων της Επιτροπής για την ασφάλεια αυτού του προσωπικού. Αναφερθήκατε στο ήδη υπάρχον έγγραφο της Επιτροπής, που είναι ένα έγγραφο για την ασφάλεια του προσωπικού αρωγής και κατατέθηκε τον Μάιο του , το οποίο δείχνει την προτεραιότητα και αναφέρεται και στις συγκεκριμένες δράσεις. Λόγω της επιδείνωσης της κατάστασης, το γραφείο ECHO της Επιτροπής οργάνωσε στη Μπογκοτά ένα σεμινάριο για το θέμα της ασφάλειας τον Απρίλιο του με την Διεθνή Επιτροπή του Ερυθρού Σταυρού και ζητήθηκε από όλες τις οργανώσεις οι οποίες βρίσκονται στην Κολομβία να έχουν ένα Χάρτη Ασφαλείας και να ανακοινώνουν εκ των προτέρων τα ταξίδια τους στην Διεθνή Επιτροπή του Ερυθρού Σταυρού. Αυτό γίνεται για να εξασφαλίζεται ότι οι διάφοροι ένοπλοι έχουν ενημερωθεί για τον ανθρωπιστικό χαρακτήρα της αποστολής. Πρέπει επίσης να τονίσω ότι, εκτός από τον σχεδιασμό, εκτός από τα μέτρα δράσης, εκτός από την εκπαίδευση του προσωπικού, υπάρχει και ανάγκη χρηματοδότησης. Η εφαρμογή της ανθρωπιστικής βοήθειας δεν είναι ανέξοδη. Για το λόγο αυτό, η Επιτροπή όχι μόνο ενθαρρύνει τις πρακτικές για την εφαρμογή της ανθρωπιστικής βοήθειας, αλλά και χρηματοδοτεί δραστηριότητες για την κατάρτιση και την αύξηση της συνειδητοποίησης των κινδύνων στα άτομα τα οποία παίρνουν μέρος σα αυτές τις αποστολές. Ας μου επιτραπεί να αναφερθώ σε ορισμένα νέα και παλαιά παραδείγματα πρωτοβουλιών που έχουν αναληφθεί για το σκοπό αυτό: η παρουσίαση των εγγράφων για την ανθρωπιστική βοήθεια, το σεμινάριο για την ασφάλεια με εταίρους στη Λισαβώνα, το εργαστήριο για προσωπικό στις Βρυξέλλες σε θέματα ασφάλειας, η εισαγωγή των θεμάτων που αφορούν την ασφάλεια προσωπικού στα εγχειρίδια της ECHO και συνεδρίαση των ανταποκριτών της ECHO που θα γίνει τον Φεβρουάριο-Μάρτιο του για τον λόγο αυτό. Φυσικά, θα ληφθούν υπόψη οι προτάσεις του Ευρωπαϊκού Κοινοβουλίου και επειδή είναι ένα θέμα με εξαιρετικά μεγάλες δυσκολίες και πολύ διαφορετικές πλευρές, η στενή συνεργασία, οι νέες ιδέες και οι προτάσεις είναι πολύ σημαντικές και για την δράση της Επιτροπής.  Κύριε Πρόεδρε, η δολοφονία του συνεργάτη αποστολής Iρigo Eguiluz και του κολομβιανού ιερωμένου Jorge Luis Mazo στον ποταμό Atrato, στην Κολομβία, είναι ένα τραγικό γεγονός που για άλλη μια φορά πρέπει να προσθέσουμε στη σειρά βίαιων θανάτων, που τα τελευταία χρόνια έπληξαν τους εθελοντές που αφιερώνουν τη ζωή τους στην επίτευξη της ειρήνης και που επιπλέον εισάγουν μια κουλτούρα στους πληθυσμούς που βρίσκονται σε ιδιαίτερα μειονεκτική θέση. Είναι λογικό κατά συνέπεια που αυτή η Ομάδα και το Κοινοβούλιο υψώνουν τη φωνή τους για να στείλουν το μήνυμα, ότι συμπάσχουν και συμπονούν τους οικείους των θυμάτων και ότι στηρίζουν και ενθαρρύνουν τους συντρόφους που εξακολουθούν να εργάζονται και συνεχίζουν το έργο τους. Την ίδια ώρα, ζητούμε επίμονα από τα αρμόδια θεσμικά όργανα να μεριμνήσουν για τη δικαιοσύνη, και από την Επιτροπή, τον Γενικό Γραμματέα του Συμβουλίου και την κυβέρνηση της Κολομβίας, να καταβάλουν τις αναγκαίες προσπάθειες προκειμένου η δικαιοσύνη να επιτελέσει τη λειτουργία της και τα εγκλήματα να τιμωρηθούν σύμφωνα με το Δίκαιο. Η φυλάκιση ενός πιθανού ενόχου αποτελεί θετικό σημάδι που επαινούμε, όπως επίσης επαινούμε τη θέληση και το ταλέντο που επέδειξε ο Πρόεδρος Pastrana κατά την πρόσφατη επίσκεψή του στο Κοινοβούλιο. Μολαταύτα και αν και αντιλαμβανόμαστε την πολυπλοκότητα του προβλήματος, υπενθυμίζουμε στην κυβέρνηση ότι η υποστήριξη του Ερυθρού Σταυρού και της Επιτροπής των Ηνωμένων Εθνών για τους Πρόσφυγες είναι μέσο που πάντα θα στηρίζουμε, όπως και την προσπάθεια αυστηρής εφαρμογής των κανόνων που θεσπίστηκαν το , καθώς και άλλων προηγούμενων για τη νομική και ουσιαστική προστασία αυτών των ομάδων. Αναγνωρίζουμε επίσης ότι είναι αναγκαίο να ενισχύσουμε τα συστήματα αναγνώρισης και νομικής προστασίας των συνεργατών και εθελοντών. Αναπτύσσουν το έργο τους συγκεκριμένα στις ζώνες συγκρούσεων, σε περιοχές που πλήττονται από τη βία και τη φτώχεια, σε απόμερες περιοχές που το βλέμμα της δικαιοσύνης δεν κατορθώνει να φτάσει, και κατά συνέπεια, είναι αναγκαίο να αναζητήσουμε άλλα μέσα διαφορετικού χαρακτήρα, να επινοήσουμε νέα συστήματα. Για αυτόν ακριβώς τον λόγο, εμείς, που ευημερούμε, τα ευρωπαϊκά θεσμικά όργανα και οι κυβερνήσεις, υποχρεούμαστε από έναν κώδικα τιμής να υφάνουμε γύρω από το προσωπικό των ανθρωπιστικών οργανώσεων ένα δίχτυ προστατευτικών μέτρων, παρέχοντας την αμέριστη υποστήριξή μας στη δικαιοσύνη, δεδομένου ότι, ενώ εμείς επιχειρούμε να βοηθήσουμε από το εξωτερικό, αυτοί οικοδομούν την ειρήνη και την αλληλεγγύη εκ των έσω, διεισδύουν σε ζοφερές περιοχές για να προσφέρουν ιατροφαρμακευτική βοήθεια και λύσεις. Αποτελούν την πλέον ευγενή εκδοχή μιας αυτάρκους κοινωνίας, συνεπώς, η απάντησή μας πρέπει να είναι αποτελεσματική και υπεύθυνη.  Κύριε Πρόεδρε, οι δηλώσεις της Επιτρόπου κυρίας Διαμαντοπούλου μάς καθησυχάζουν στο μέτρο που η Επιτροπή έχει επίγνωση των προβλημάτων που θέτει η έλλειψη ασφάλειας των συνεργατών σε μερικές χώρες. Η κ. Sauquillo επεσήμανε, τόσο στη διατύπωση της προφορικής της ερώτησης, όσο και στην παρουσίαση που μόλις έκανε, ότι το πρόβλημα δεν είναι ένα συγκεκριμένο θέμα για κάποια δεδομένη χώρα. Είναι γεγονός ότι η Κολομβία είναι μία από τις χώρες που η κατάστασή τους δεν τους επιτρέπει να εγγυώνται την ασφάλεια των συνεργατών. Δεν πρόκειται όμως μόνο για την Κολομβία. Πρόκειται για πολλές άλλες χώρες στην Αφρική, την Ασία και για άλλες περιοχές. Η πρόταση ψηφίσματος ζητεί από την Επιτροπή να προβεί σε σχετική ανακοίνωση. Δεν γνωρίζω εάν αυτό αποτελεί το πλέον ενδεδειγμένο μέσο, φαίνεται όμως ότι η Επιτροπή είναι διατεθειμένη να εργαστεί προς αυτή την κατεύθυνση και ενδεχομένως θα ήταν χρήσιμο να εξεταστεί η εκπόνηση σχετικού εγγράφου. Εκείνο που δεν νομίζω ότι έχει πολύ νόημα είναι να εστιάσουμε αποκλειστικά στην Κολομβία ή να στηρίξουμε τις προτάσεις μερικών από τις τροπολογίες που κατατέθηκαν, που είναι για παράδειγμα προς την κατεύθυνση αναστολής της συνεργασίας. Η αναστολή της συνεργασίας με αυτού του είδους τις χώρες σημαίνει την πρόκληση μεγάλης ζημίας για τους πολίτες τους. Ας μην εμποδίσουμε τη συνέχιση αυτής της συνεργασίας, διότι επιπλέον, πρόκειται για ανιδιοτελή συνεργασία ανθρώπων που γνωρίζουν τους κινδύνους στους οποίους εκτίθενται. Από την άλλη μεριά, το να λέμε ότι, μπορεί να καταργηθεί η κυβερνητική συμμετοχή στη χορήγηση των ενισχύσεων, συνιστά παραγνώριση της πραγματικής κατάστασης. Έχω επισκεφθεί αρκετές περιοχές στην Κολομβία, και πέραν των φυσικών παραγόντων - είναι μια δύσβατη χώρα - υπάρχει η πρόσθετη δυσκολία ότι υπάρχει ένας αριθμός κινημάτων διαφορετικής φύσης και δεν ξέρουμε ποιο είναι αυτό που μπορεί να σκοτώσει κάποιον. Χωρίς ένα ελάχιστο κυβερνητικής βοήθειας, η συνεργασία θα ήταν απολύτως αδύνατη. Κατά συνέπεια, πιστεύω ότι η χρησιμότητα αυτής της συζήτησης είναι σημαντική ως υπενθύμιση προς την Επιτροπή των όσων συμβαίνουν. Η Επιτροπή, σε έναν βαθμό, μας καθησύχασε, επισημαίνοντας ότι είναι ένα θέμα που την απασχολεί, πρέπει όμως να αντιμετωπίσουμε την κατάσταση με ψυχραιμία. Η διεθνής συνεργασία πρέπει να συνεχιστεί. Πρέπει να εξακολουθήσουμε να δίνουμε το παράδειγμα εδώ στην Ευρωπαϊκή Κοινότητα για το τι είναι η διεθνής συνεργασία, πρέπει να στηρίξουμε τους συνεργάτες μας και από εδώ, εκείνο που όντως θα ήταν επιθυμητό είναι να εγγυηθούν τα κοινοτικά θεσμικά όργανα, οι κυβερνήσεις των κρατών μελών, και βεβαίως, οι κυβερνήσεις των χωρών που είναι αποδέκτες της βοήθειας, την ασφάλεια αυτών των ανθρώπων. Πρώτον, μέσω προληπτικής προστασίας. Και δεύτερον, μέσω της ανάληψης νομικής δράσης. Οι κολομβιανές αρχές με διαβεβαιώνουν ότι κίνησαν ήδη διαδικασίες δίωξης, βάσει της κράτησης ενός ατόμου. Η Κολομβία είναι ένα κράτος όπου η δικαστική εξουσία έχει μεγάλη ανεξαρτησία και η εκτελεστική εξουσία δεν έχει την ικανότητα να περιορίσει τους εγκληματίες, αλλά οφείλει να ακολουθήσει τις συνήθεις ποινικές διαδικασίες. Συνεπώς, κυρία Επίτροπε, κυρία Διαμαντοπούλου, σας παροτρύνω να συνεχίσετε προς την κατεύθυνση που ήδη έχετε επιλέξει και ευελπιστούμε ότι θα μπορέσουμε να ενισχύσουμε την ασφάλεια των συνεργατών μας.  Κύριε Πρόεδρε, μιλώ σήμερα εδώ εκ μέρους των συναδέλφων, οι οποίοι υπογράφουν τη δεύτερη πρόταση ψηφίσματος σχετικά με το θέμα, η οποία έχει κατατεθεί στο Κοινοβούλιο. Ζητούν συγγνώμη που δεν μπορούν να παρευρίσκονται. Μολονότι έχω μικρότερη εμπειρία, χαίρομαι που έχω αυτή την ευκαιρία να μιλήσω εκ μέρους τους και εκ μέρους της Ομάδας των Πρασίνων/Ευρωπαϊκής Ελεύθερης Συμμαχίας. Ως βουλευτές υποπίπτουμε συχνά στο παράπτωμα να παραπονούμαστε για τις στερήσεις της ζωής μας, επειδή ταξιδεύουμε μεταξύ δύο, τριών ή και τεσσάρων πόλεων, επειδή έχουμε μικρά γραφεία και ούτω καθεξής. Έτσι είναι μια στιγμή ταπεινοφροσύνης να λάβει κανείς τον λόγο σε αυτό το Σώμα και να μιλήσει για το συγκεκριμένο θέμα, να αναλογισθεί τα προβλήματα και τους κινδύνους που αντιμετωπίζουν κάποιοι γενναίοι άνθρωποι, που πηγαίνουν ως συνεργάτες ανθρωπιστικών οργανώσεων σε χώρες του τρίτου κόσμου. Το μόνο που μπορούμε να κάνουμε είναι να σταθούμε και να σκεφθούμε τις συνθήκες ζωής τους και ενίοτε, δυστυχώς, του θανάτου τους. Πέρα από αυτά, η Ομάδα μου και εγώ είμαστε δυσαρεστημένοι από το γεγονός ότι, οι συνάδελφοί μας στο Σοσιαλιστικό Κόμμα - μολονότι ορθώς δηλώνουν ότι πρόκειται για γενικό πρόβλημα - φαίνεται να λησμονούν - κατά τη γνώμη μας - την ανάγκη να επικεντρωθούμε στην Κολομβία. Είναι σημαντικό να ενθυμηθούμε ότι ο πρόεδρος Pastrana επισκέφθηκε αυτό το Κοινοβούλιο μόλις τον Οκτώβριο και παρείχε διαβεβαιώσεις για την προστασία των ανθρωπίνων δικαιωμάτων, την καταπολέμηση του εγκλήματος και τη διάλυση των παραστρατιωτικών δυνάμεων. Αυτές οι διαβεβαιώσεις αποδείχθηκαν σχεδόν ολοκληρωτικά αναξιόπιστες. Δεν έχουν γίνει πολλά πράγματα. Η πρόταση ψηφίσματος εξ ονόματος της Ομάδας μου αναφέρει ότι η Επιτροπή πρέπει να επιμείνει, ως προϋπόθεση για την παρουσία και εργασία της στη χώρα, στην εφαρμογή των νόμων σχετικά με την προστασία των εργαζομένων που βρίσκονται μακρυά από την πατρίδα τους και στην παροχή εγγυήσεων εκ μέρους της κολομβιανής κυβέρνησης αναφορικά με τη σωματική τους ακεραιότητα και την υλική ευημερία τους. Είναι σωστό η Επιτροπή να επιμείνει σε αυτές τις προϋποθέσεις. Ακριβώς παρακάτω, η πρόταση ψηφίσματος αναφέρει ότι αντιτιθέμεθα στη συνέχιση της βοήθειας προς την κολομβιανή κυβέρνηση. Όχι όμως στη βοήθεια προς τους πολίτες της Κολομβίας, διότι στην επόμενη πρόταση δηλώνεται ότι θα πρέπει να συνεχίσουμε τη βοήθεια μέσω άλλων διαύλων και να την διοχετεύσουμε έτσι, ώστε να διασφαλισθεί η αποδοκιμασία των παραστρατιωτικών δυνάμεων και η αποκατάσταση της έννομης τάξης στην Κολομβία το συντομότερο δυνατό. Οι εργαζόμενοι στον τομέα των ανθρωπίνων δικαιωμάτων συνιστούν ουσιαστικό τμήμα του προβλήματος, αλλά όχι το σύνολό του. Ο μόνος τρόπος για να σταματήσουν οι φόνοι είναι η διάλυση των παραστρατιωτικών δυνάμεων και η παροχή ικανού αριθμού σωματοφυλάκων για τους εργαζόμενους στον τομέα των ανθρωπίνων δικαιωμάτων. Το ECHO και η Επιτροπή πρέπει να ασκήσουν πίεση στις κυβερνήσεις για να το πράξουν.  Κύριε Πρόεδρε, στις Οκτωβρίου του προηγούμενου έτους ο Πρόεδρος της Κολομβίας, Pastrana, έβγαλε λόγο εδώ στο Ευρωπαϊκό Κοινοβούλιο. Τότε, δήλωσε ότι ήθελε να εργαστεί για τα ανθρώπινα δικαιώματα στη χώρα του, για την προστασία των ακτιβιστών που ασχολούνται με θέματα που αφορούν τα ανθρώπινα δικαιώματα και για να μην απαλλαγούν οι ένοχοι των δολοφονιών και βιαιοπραγιών που διαπράττονται, από παραστρατιωτικές κυρίως ομάδες, αλλά να δικαστούν. Λιγότερο από ένα μήνα αργότερα έλαβαν χώρα οι δολοφονίες που είναι η αφορμή της σημερινής συζήτησης. Μία παραστρατιωτική ομάδα επιτέθηκε στην οργάνωση Ειρήνη και Τρίτος Κόσμος, μία οργάνωση η οποία, με τη στήριξη του προγράμματος ECHO, εργάζεται για την παροχή ανθρωπιστικής βοήθειας σε εκδιωχθέντες αγρότες. Ένας κολομβιανός ιερωμένος και ένας ισπανός εργαζόμενος στο πρόγραμμα βοήθειας δολοφονήθηκαν. Ο ισπανός εργαζόταν για το ειρηνευτικό σώμα, το οποίο προστατεύει με την παρουσία του τους ακτιβιστές των ανθρωπίνων δικαιωμάτων από τις βιαιοπραγίες. Αυτές οι δολοφονίες είναι ένα μέρος μόνο μίας μακράς σειράς επιθέσεων στην Κολομβία, όμως αυτή τη φορά σκοτώθηκε και ένας πολίτης μίας κοινοτικής χώρας. Οι δολοφονίες και οι εξαφανίσεις αποτελούν μέρος της καθημερινότητας στην Κολομβία. Πολύ πρόσφατα, παραδείγματος χάρη, εξαφανίστηκαν δύο διακεκριμένοι εκπρόσωποι του αγροτικού κινήματος, οι οποίοι απήχθησαν από μία παραστρατιωτική ομάδα και δεν έχουν βρεθεί. Πίσω από το μεγαλύτερο μέρος αυτής της τρομοκρατίας βρίσκονται παραστρατιωτικές ομάδες με περισσότερο ή λιγότερο εμφανείς διασυνδέσεις με τον στρατό και τις δομές της εξουσίας της χώρας. Έχει αποδειχθεί επανειλημμένα ότι ο στρατός της χώρας εμπλέκεται άμεσα σε διάφορες πράξεις βίας. Τα θύματα προέρχονται από τον άμαχο πληθυσμό περιοχών όπου υπάρχει στήριξη στους αντάρτες, από την πολιτική αριστερά, τους συνδικαλιστές και τους εργαζόμενους στον τομέα των ανθρωπίνων δικαιωμάτων. Η νόμιμη αριστερά της χώρας έχει δεχτεί σκληρά πλήγματα. Χιλιάδες εκπρόσωποί της, συμπεριλαμβανομένων δημάρχων και βουλευτών του Κοινοβουλίου, δολοφονήθηκαν. Σε πολύ σπάνιες περιπτώσεις τιμωρήθηκαν οι δράστες. Σε μία τέτοια χώρα, δεν είναι περίεργο το γεγονός ότι πολλοί στρέφονται προς τους αντάρτες και τον ένοπλο αγώνα. Πρέπει, όμως να τονιστεί ότι και οι αντάρτες, επίσης, ευθύνονται για τις βιαιοπραγίες, οι οποίες είναι εντελώς αδικαιολόγητες. Για την εύρεση μίας ειρηνικής λύσης στον εμφύλιο πόλεμο στην Κολομβία ένας απολύτως καθοριστικός παράγοντας είναι η βελτίωση σε ό,τι αφορά τον σεβασμό των ανθρωπίνων δικαιωμάτων. Πρέπει να δοθεί στήριξη στις ειρηνευτικές προσπάθειες, ενώ παράλληλα πρέπει να ασκείται συνεχής πίεση στην κυβέρνηση της Κολομβίας, πέραν των άλλων, από την Ευρωπαϊκή Ένωση, σε ό,τι αφορά τα ανθρώπινα δικαιώματα. Ξένη, δηλαδή αμερικανική, στρατιωτική ανάμιξη πρέπει να αποκλειστεί. Η Ομάδα μας, η Συνομοσπονδιακή Ομάδα της Ευρωπαϊκής Ενωτικής Αριστεράς / Αριστερά των Πρασίνων των Βορείων Χωρών, δεν μπόρεσε να υπογράψει το συμβιβαστικό ψήφισμα που προέκυψε μετά από διαπραγματεύσεις. Θεωρούμε ότι η κριτική που ασκεί στην κυβέρνηση της Κολομβίας είναι απολύτως ανεπαρκής. Είναι περίεργο το γεγονός ότι στην παράγραφο Δ του ψηφίσματος γίνεται αναφορά σε μία κατάληψη γραφείου του Ερυθρού Σταυρού από αγρότες, ενώ παράλληλα δεν γίνεται σαφής αναφορά στις χιλιάδες πολιτικές δολοφονίες που έχουν λάβει χώρα στην Κολομβία. Υποβάλαμε από κοινού με τους Πράσινους δύο τροπολογίες. Στην πρώτη θέλουμε να συναρτάται η βοήθεια που χορηγείται στην κολομβιανή κυβέρνηση με το θέμα του σεβασμού των ανθρώπινων δικαιωμάτων, και με την προστασία αυτών που εργάζονται σε αυτούς τους τομείς. Στην δεύτερη θέλουμε να αυξηθεί η ανθρωπιστική βοήθεια μέσω, όμως, οργανώσεων που είναι ανεξάρτητες από την κυβέρνηση της Κολομβίας, π.χ. οι ειρηνευτικές οργανώσεις των πολιτών. Αν εγκριθούν αυτές οι τροπολογίες, αυτό το ψήφισμα θα γίνει λίγο καλύτερο και σαφέστερο.  Κύριε Πρόεδρε, η ίδρυση του Ερυθρού Σταυρού μετά τη μάχη του Σολφερίνο ήταν μια απάντηση σε μια άγνωστη μέχρι τότε διάσταση της ωμότητας, του επονομαζόμενου σύγχρονου ολοκληρωτικού πολέμου ο οποίος και σφράγισε κυρίως τον ό αιώνα. Στην αρχή του ου αιώνα βιώνουμε όμως μια ολοένα αυξανόμενη επέκταση νέων τύπων πολέμου, υπό μορφήν εθνικών συρράξεων ή αλληλοσυγκρουόμενων εθνοφρουρών, υπό μορφήν αντιμαχόμενων πλευρών ενός εμφυλίου πολέμου ή απλώς και μόνον συμμοριών εγκληματιών. Οι κυβερνήσεις είτε εμπλέκονται σε αυτό είτε όμως είναι εντελώς ή σε μεγάλο βαθμό ανήμπορες. Αυτό θέτει βέβαια σε μεγάλο κίνδυνο τόσο την ανθρωπιστική όσο και την αναπτυξιακή βοήθεια. Για τον λόγο αυτό, αποτελεί καθήκον μας, ως Ευρωπαϊκό Κοινοβούλιο, να ασχοληθούμε πολύ εντατικά με το εν λόγω ζήτημα, να εκφράσουμε εδώ τον θαυμασμό μας για τις επιδόσεις ανθρώπων στους τομείς της αναπτυξιακής και της ανθρωπιστικής βοήθειας, αλλά και να μεριμνήσουμε ώστε να βελτιωθούν οι συνθήκες διαβίωσης και εργασίας τους. Πιστεύω πως πρέπει οπωσδήποτε να αναπληρώσουμε τις πολύ μεγάλες ελλείψεις που έχουμε εδώ. Πρέπει να μεριμνήσουμε ώστε η Ευρωπαϊκή Ένωση να παρέχει και πραγματικά βοήθεια οπουδήποτε το πράττουν με υποδειγματικό τρόπο και οι μη κυβερνητικές, παραδείγματος χάρη, οργανώσεις . Ο εν λόγω προβληματισμός δεν συναντάται μόνον στη Νότια Αμερική, αυτή την εβδομάδα είχαμε τη συζήτηση για την Τσετσενία, πριν από λίγο καιρό εκείνη για την Κεντρική Ασία, στη συνέχεια την αναφορά του συναδέλφου Madelin στο Αφγανιστάν. Και διαπιστώνουμε επανειλημμένα το ίδιο φαινόμενο: απόσυρση της ανθρωπιστικής βοήθειας, επειδή δεν υπάρχει εγγύηση για την ασφάλεια. Μερικές ΜΚΟ μάς υποδεικνύουν έμπρακτα τον τρόπο με τον οποίο μπορεί κανείς να παράσχει βοήθεια, έστω κι αν ο υφιστάμενος κίνδυνος είναι μεγάλος. Η Ευρωπαϊκή Ένωση όμως, καθώς και άλλοι μεγάλοι οργανισμοί, όπως ο Ερυθρός Σταυρός, ακολουθούν πολύ συχνά την οδό της απόσυρσης. Πρέπει να προσέξουμε να μην συνεχισθεί αυτή η τάση, διότι γίνεται αντικείμενο μιας αναίσχυντης εκμετάλλευσης εκ μέρους ορισμένων κυβερνήσεων οι οποίες λέγουν τότε πως η βοήθεια θα μπορούσε κάλλιστα να χορηγηθεί στις ίδιες και όχι άμεσα επί τόπου μέσω των ΜΚΟ. Αυτό δεν είναι μόνον επικίνδυνο - επειδή οι κυβερνήσεις αυτές δεν συνιστούν βέβαια τη λύση του προβλήματος, αλλά μέρος του - αλλά αποτελεί και την αιτία του προβλήματος. Γι' αυτό, πρέπει να κρατήσουμε εδώ αποφασιστικά τα ηνία στα χέρια μας. Αυτός είναι κι ο λόγος που έχει αρχίσει να μας απογοητεύει ως Κοινοβούλιο ο αρμόδιος Επίτροπός μας, ο κ. Nielson. Κυρία Επίτροπε, σας παρακαλώ να το διαβιβάσετε ως έχει και στον Επίτροπο. Εδώ και πολλές εβδομάδες έχει αρχίσει να διαφαίνεται μια αυξανόμενη δυσαρέσκεια στο Σώμα μας. Ασκήσαμε κριτική διοικητικής φύσεως στην κ. Boninο. Όμως η κ. Bonino έδινε το "παρών"; τόσο στο Κοινοβούλιο όσο και στις περιοχές όπου υπήρχαν κρίσεις. Η Ευρωπαϊκή Ένωση είχε ένα πρόσωπο όσον αφορά την ανθρωπιστική και την αναπτυξιακή βοήθεια. Η Επιτροπή πρέπει να αναπληρώσει σημαντικές ελλείψεις στο θέμα αυτό. Έχουμε αρχίσει να αναπτύσσουμε εδώ σιγά σιγά - το ακούω από όλες τις Ομάδες - μια λίαν κριτική στάση. Πιστεύω πως θα πρέπει να μεταβούμε έγκαιρα στην εκ νέου ανάπτυξη κοινών πρωτοβουλιών στο θέμα αυτό με στόχο τη σταθεροποίηση του πολιτικού περιβάλλοντος, την υποστήριξη των ΜΚΟ, αλλά και την παρουσία της Ευρωπαϊκής Ένωσης επί τόπου, όπου αυτό επιβάλλεται.  . Κύριε Πρόεδρε, πραγματικά είναι πολύ σημαντικός ο διάλογος για τόσο δύσκολα θέματα όπως είναι η ανθρωπιστική βοήθεια, η διαχείριση της ανθρωπιστικής βοήθειας και η ασφάλεια του προσωπικού σε όλα τα σημεία του πλανήτη, και είναι πολύ σημαντικός ο ρόλος του Ευρωπαϊκού Κοινοβουλίου. Θα ήθελα όμως, και για αυτό πήρα τον λόγο, να αναφερθώ στις παρατηρήσεις για τον Επίτροπο Nielson. Πρώτον, δεν παρευρίσκεται σήμερα γιατί είναι σε ταξίδι στην Νότιο Αφρική, δεύτερον, μέσα στους τρεις αυτούς μήνες πραγματικά έχει βρεθεί σε πολλά σημεία κρίσεων και, τρίτον, έχει δουλέψει σκληρά και έχει παρουσιάσει ήδη σχέδια στην Επιτροπή και για την πλήρη αναδιάρθρωση και για νέους κανονισμούς για την διαχείριση της ανθρωπιστικής βοήθειας και για νέους τρόπους συνεργασίας με τις μη κυβερνητικές οργανώσεις. Κατανοώ και συμμερίζομαι πολλές από τις παρατηρήσεις των κυρίων βουλευτών για τα προβλήματα που υπάρχουν, αλλά νομίζω ότι είναι υπερβολικό να γίνεται μια τέτοια κριτική για έναν Επίτροπο, ο οποίος είναι Επίτροπος τρεις μήνες και έχει παρουσιάσει ήδη σημαντική δουλειά.  Ευχαριστώ πολύ, κυρία Διαμαντοπούλου. Έλαβα τέσσερις προτάσεις ψηφίσματος, σύμφωνα με το άρθρο παράγραφος του Κανονισμού, προκειμένου να κλείσουμε τη σημερινή συζήτηση. Η συζήτηση έληξε. Προχωρούμε τώρα στην ψηφοφορία. Κοινή πρόταση ψηφίσματος σχετικά με την προστασία του προσωπικού συνεργασίας και ανθρωπιστικής βοήθειας ΑΙΤΙΟΛΟΓΗΣΕΙΣ ΨΗΦΟΥ  Κύριε Πρόεδρε, απείχα της ψήφου, διότι θεωρώ απαραίτητο η Επιτροπή να διατηρήσει περαιτέρω εντατικές επαφές με την κυβέρνηση, από την άλλη πλευρά όμως να προσπαθήσει και να συνεργασθεί εντονότερα με τις μη κυβερνητικές οργανώσεις. Πιστεύω πως και η πολιτική των μέσων ενημέρωσης είναι πολύ σημαντική, το να ενημερώνουμε δηλαδή τον πληθυσμό επί τόπου για τα πραγματικά γεγονότα. Πολιτική μας θα έπρεπε επίσης να αποτελεί η προσέγγιση των δύο αντιμαχόμενων πλευρών. Στο θέμα αυτό η Επιτροπή έχει ήδη πράξει πάρα πολλά, και της εύχομαι κάθε σχετική επιτυχία και στο μέλλον!  Κύριε Πρόεδρε, ψήφισα υπέρ της πρότασης σχετικά με την προστασία των εθελοντών ανθρωπιστικής βοήθειας ανά τον κόσμο γιατί πιστεύω ότι αποτελεί σημαντική δέσμευση για την Ευρωπαϊκή Κοινότητα να προστατέψει τους εθελοντές πολίτες της, οι οποίοι επιτελούν ένα τόσο σημαντικό έργο σε ολόκληρο τον κόσμο. Η Ευρωπαϊκή Ένωση πρέπει να ρυθμίσει αυτόν τον τομέα. Εύχομαι η Επιτροπή να λάβει υπόψη της ότι, κατά τις εμπορικές της συναλλαγές με όλα τα κράτη, πρέπει επίσης να ζητά την παροχή βοήθειας και προστασίας προς τους πολίτες εθελοντές και πρέπει να ενεργεί έτσι, ώστε όποιος προστρέχει σε βοήθεια άλλων πολιτών σε διάφορα μέρη του κόσμου να είναι προετοιμασμένος, εκπαιδευμένος, προστατευμένος, και να του δίνεται η δυνατότητα να επιτελέσει το έργο του. Η Ευρωπαϊκή Ένωση δεν πρέπει να ξεχνά τους πολίτες της που επιτελούν ένα τόσο σημαντικό έργο σε ολόκληρο τον κόσμο.  Κυρίες και κύριοι συνάδελφοι, εξαντλήσαμε την ημερήσια διάταξη. Τα συνοπτικά πρακτικά της συνεδρίασης θα υποβληθούν προς έγκριση στο Κοινοβούλιο στις αρχές της επόμενης περιόδου συνόδου.  Διακοπή της συνόδου Κηρύσσω τη διακοπή της συνόδου του Ευρωπαϊκού Κοινοβουλίου.  Επαvάληψη της συvσδoυ . Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Παρασκευή Ιανουαρίου  Κυρία Πρόεδρε, επιτρέψτε μου να υπενθυμίσω ότι αύριο είναι η δεύτερη επέτειος από την καταστροφή στο Cermis. Πράγματι, πριν δύο χρόνια, στην Ιταλία, στο Cavalese, ένα αμερικανικό αεροσκάφος της νατοϊκής βάσης του Αβιάνο, κατά τη διάρκεια μιας άσκησης σε χαμηλό ύψος - κάτω από τα όρια ασφαλείας - έκοψε τα καλώδια ενός τελεφερίκ προκαλώντας το θάνατο άνω των Ευρωπαίων πολιτών. Από τότε οι συγγενείς των θυμάτων, στους οποίους δεν απονεμήθηκε δικαιοσύνη από τη στιγμή που ο πιλότος που ευθύνεται για την πράξη αυτή δεν διώχθηκε ποινικά, αναμένουν τουλάχιστον από τις Ηνωμένες Πολιτείες να τους χορηγήσει ταχέως μια χρηματική αποζημίωση. Καλώ συνεπώς την Πρόεδρο αυτού του Σώματος και τον Πρόεδρο της Επιτροπής να εγγυηθούν ότι, οι αμερικανικές αρχές θα παράσχουν μια άμεση αποζημίωση, με σκοπό την προάσπιση των δικαιωμάτων των συγγενών των θυμάτων.  . Σας ευχαριστώ, κυρία βουλευτά, και κρατώ υπό σημείωση την παρέμβασή σας.  Ημερήσια διάταξη . Η ημερήσια διάταξη προβλέπει τον καθορισμό της διάταξης των εργασιών. Κατόπιν σχετικής αιτήσεως πολλών πολιτικών ομάδων μετά τη συνεδρίαση της Διάσκεψης των Προέδρων, που πραγματοποιήθηκε πριν από λίγο, σας προτείνω να εγγραφεί στην ημερήσια διάταξη, βάσει του άρθρου του Κανονισμού μας, μια συζήτηση επί επικαίρων και επειγόντων θεμάτων διάρκειας μιάμισης ώρας,η οποία θα αφορά την αντίδραση της Ένωσης στις διαπραγματεύσεις που διεξάγονται ενόψει του σχηματισμού της κυβέρνησης στην Αυστρία. Εάν αποφασίσετε την εγγραφή αυτής της συζήτησης, θα εισαχθεί με τις παρεμβάσεις του κ. Seixas da Costa, Προεδρεύοντος του Συμβουλίου, και του κ. Romano Prodi, Προέδρου της Επιτροπής. Επιθυμεί κάποιος να παρέμβει υπέρ αυτής της πρότασης;  Κυρία Πρόεδρε, παρεμβαίνω για να υποστηρίξω την απόφαση της Διάσκεψης των Προέδρων και δράττομαι της ευκαιρίας προκειμένου να πω ότι, όπως εγώ άσκησα δημόσια κριτική στο Προεδρείο τον Ιανουάριο, αυτή τη στιγμή, εξ ονόματος εμού του ιδίου καθώς και της Σοσιαλιστικής Ομάδας, θεωρούμε ότι οι δηλώσεις που έκανε το Προεδρείο για αυτό το θέμα ήταν οι πρέπουσες, τις ασπαζόμαστε ως προς την ουσία, ως προς τον χρόνο και ως προς τη διατύπωση.  . Επιθυμεί κάποιος συνάδελφος να παρέμβει κατά αυτής της πρότασης;  Κυρία Πρόεδρε, θα παρέμβω πράγματι κατά αυτής της πρότασης για έναν λόγο αρχής που θεωρώ απολύτως ουσιαστικό και που σχετίζεται την τήρηση των Συνθηκών, και ιδίως του άρθρου της Συνθήκης του Αμστερνταμ. Κυρία Πρόεδρε, αγαπητοί συνάδελφοι, πιστεύαμε μέχρι σήμερα πως η Ευρωπαϊκή Ένωση ήταν, σύμφωνα με τις διατάξεις των Συνθηκών της Ρώμης και του Παρισιού, βάσει των οποίων ιδρύθηκαν οι Κοινότητες, που μετεξελίχθηκαν σε Ένωση, μια ένωση ελεύθερων, ανεξάρτητων και κυρίαρχων κρατών. Έστω κι αν πολλές εξελίξεις μάς έκαναν να αμφιβάλουμε, θεωρούσαμε εντούτοις πως έτσι είχαν τα πράγματα και, μέχρι πρόσφατα, επικαλούμασταν - αν και κάπως συγκρατημένα, ομολογώ - την αρχή της επικουρικότητας. Ωστόσο, είναι σήμερα προφανές πως αν ανοίξουμε, κυρία Πρόεδρε, τη συζήτηση που μας ζητάτε, τόσο εσείς όσο και η Διάσκεψη των Προέδρων, βάσει του άρθρου , τότε δημιουργούμε ένα αναμφισβήτητο ρήγμα στην αρχή της ελευθερίας και της κυριαρχίας των κρατών, καθώς και της ελεύθερης συγκρότησης των δημοκρατικά εκλεγμένων κυβερνήσεων, ενώ αύριο μια άλλη πλειοψηφία του Ευρωπαϊκού Κοινοβουλίου ενδεχομένως να επιδιώξει μια αθέμιτη ανάμειξη στο σχηματισμό μιας κυβέρνησης που θα έχει προέλθει, εντούτοις, από ελεύθερες, ομαλές, ειρηνικές και δημοκρατικές εκλογές στο εσωτερικό ενός κράτους μέλους. Εάν επικυρώσετε ·  . Συγγώμη, κύριε Gollnisch, έχετε ένα λεπτό. Ξέρω πως πάντα μεριμνάτε ως προς την τήρηση του Κανονισμού.  Κυρία Πρόεδρε, με συγχωρείτε, αλλά νόμιζα πως είχα τρία λεπτά. Εάν επικυρώσετε αυτή την εξέλιξη, επικυρώνετε τη μετεξέλιξη της Ένωσης σε έναν οργανισμό που θα παραβιάζει την εθνική κυριαρχία και την ελευθερία των εθνών που συγκροτούν τα κράτη μέλη, και δεν θα έχουμε πλέον άλλη επιλογή παρά να αποχωρήσουμε από αυτή την Ένωση.  . Ακούσαμε μια παρέμβαση υπέρ και μια παρέμβαση κατά. Θα θέσω επομένως σε ψηφοφορία την πρόταση τροποποίησης της ημερήσιας διάταξης. Η εν λόγω συζήτηση εγγράφεται ως πρώτο θέμα της ημερήσιας διάταξης.  ΣΥΖΗΤΗΣΗ ΕΠI ΕΠIΚΑIΡΩΝ ΘΕΜΑΤΩΝ . Η ημερήσια διάταξη προβλέπει τη συζήτηση επί επικαίρων, επειγόντων και σημαντικών θεμάτων.  Διαπραγματεύσεις για τον σχηματισμό κυβέρνησης στην Αυστρία . Η ημερήσια διάταξη προβλέπει τη συζήτηση σχετικά με τις διαπραγματεύσεις που διεξάγονται στην Αυστρία ενόψει του σχηματισμού της κυβέρνησης. Δίνω αμέσως τον λόγο στον Προεδρεύοντα του Συμβουλίου.  Κυρία Πρόεδρε, κύριοι βουλευτές, ζητήθηκε από εμένα να καταθέσω ενώπιον αυτού του Κοινοβουλίου, εξ ονόματος της πορτογαλικής Προεδρίας της Ευρωπαϊκής Ένωσης, τη θέση που υιοθετούμε έναντι της πολιτικής κατάστασης που επικρατεί σήμερα στην Αυστρία, καθώς και έναντι των συνεπειών αυτής της κατάστασης στις σχέσεις της συγκεκριμένης χώρας με τα υπόλοιπα κράτη που απαρτίζουν την Ένωση. Καταρχάς, θα ήθελα να καταστήσω σαφές ότι η δήλωση που κοινοποίησε στις Ιανουαρίου ο Πορτογάλος Πρωθυπουργός, εκπροσωπώντας και τρεις άλλες χώρες που επίσης είναι κράτη μέλη της Ένωσης, κινείται προς αυτήν ακριβώς την κατεύθυνση, συνιστά δηλαδή μία πολιτική τοποθέτηση επί του συγκεκριμένου προβλήματος, την οποία ενέκριναν οι αρχηγοί κρατών και κυβερνήσεων δεκατεσσάρων χωρών και που η Πορτογαλία δημοσιοποίησε εξ ονόματος όλων. Το κείμενο της εν λόγω κοινής θέσης εντάσσεται σε ένα ξεκάθαρο πλαίσιο και προσδιορίζει με σαφήνεια τις επιπτώσεις της δήλωσης: αφορά τις διμερείς σχέσεις που θα διαμορφωθούν ανάμεσα στην καθεμιά εκ των προαναφερόμενων δεκατεσσάρων χωρών και μία αυστριακή κυβέρνηση, στην οποία ενδεχομένως θα συμμετείχαν μέλη του Κόμματος της Ελευθερίας εκείνης της χώρας. Σας υπενθυμίζω το περιεχόμενο αυτής της δήλωσης.  - Οι κυβερνήσεις των δεκατεσσάρων κρατών μελών δεν θα προωθήσουν ούτε θα αποδεχθούν οποιαδήποτε επίσημη διμερή επαφή σε πολιτικό επίπεδο με μία αυστριακή κυβέρνηση στην οποία θα συμμετέχει το FPΦ.  - Οι Αυστριακοί υποψήφιοι που θα θελήσουν να αναλάβουν αξιώματα σε διεθνείς οργανισμούς δεν θα έχουν την υποστήριξη των συγκεκριμένων δεκατεσσάρων χωρών.  - Οι πρεσβευτές της Αυστρίας στις πρωτεύουσες των κρατών της Ένωσης θα γίνονται δεκτοί αποκλειστικά σε τεχνικό επίπεδο. Εκτιμώ ότι τις τελευταίες ημέρες κατέστησαν αρκετά εμφανείς οι λόγοι που οδήγησαν στην ανάληψη της παραπάνω θέσης από πλευράς των δεκατεσσάρων κρατών μελών. Επί της ουσίας, η ερμηνεία της εσωτερικής πολιτικής κατάστασης στην Αυστρία, στην οποία προέβησαν από κοινού τα δεκατέσσερα κράτη μέλη, οδήγησε στο συμπέρασμα ότι μια πιθανή συμμετοχή ενός κόμματος, όπως το FPΦ, στην κυβέρνηση της Βιέννης, ενδέχεται να επιφέρει αλλαγές, όσον αφορά την προσήλωση στα πρότυπα των κοινών αξιών, τις οποίες δεσμεύθηκαν να διαφυλάξουν οι χώρες που απαρτίζουν την Ευρωπαϊκή Ένωση. Όλοι γνωρίζουμε τις θέσεις που εξέφρασε δημοσίως ο κ. Jφrg Haider, όπως επίσης και ορισμένες αντιλήψεις επί θεμάτων συγκεκριμένων πολιτικών τις οποίες το κόμμα του έχει κατά καιρούς υπερασπιστεί. Νομίζω πως δεν χρειάζεται να σας υπενθυμίσω τις δηλώσεις του με τις οποίες απαλλάσσει από ευθύνες το ναζιστικό καθεστώς, τη στάση του έναντι των παροικιών των αλλοδαπών ή των κοινοτήτων των μεταναστών, καθώς και την προπαγάνδιση ενός λαϊκιστικού εθνικισμού που μας παραπέμπει σε άλλες εποχές. Η κοινή μας ερμηνεία της κατάστασης συνίσταται στο ότι το συγκεκριμένο κόμμα πρεσβεύει μια άποψη η οποία βρίσκεται σε κατάφωρη αντίθεση με τις αξίες που θεωρούμε θεμελιώδεις σε ευρωπαϊκό επίπεδο, αξίες άλλωστε οι οποίες διαμορφώνουν το πλαίσιο αναφοράς που η Ένωση έχει προωθήσει στις εξωτερικές της σχέσεις, τόσο όσον αφορά την επικείμενη διεύρυνση όσο και στο πλαίσιο της κοινής της εξωτερικής πολιτικής και πολιτικής ασφαλείας. Θα μπορούσε κανείς να ισχυριστεί ότι η παρούσα κατάσταση απορρέει από την ελεύθερη ετυμηγορία του εκλογικού σώματος της Αυστρίας, που πρέπει να γίνει σεβαστή, και ότι οιαδήποτε στάση τηρούμε σε αυτό το ζήτημα θα μπορούσε να αποτελέσει ανάμειξη στις εσωτερικές υποθέσεις εκείνης της χώρας. Καταρχάς, κυρία Πρόεδρε και κύριοι βουλευτές, κανείς δεν θέτει υπό αμφισβήτηση τη λειτουργία ενός δημοκρατικού πολιτεύματος στην Αυστρία, ούτε την ετυμηγορία που εκφράστηκε στο αποτέλεσμα των πρόσφατων εκλογών. Οι εκλογές αυτές ανέδειξαν το γεγονός - και πρέπει και αυτό να καταστεί σαφές - ότι η μεγάλη πλειοψηφία των Αυστριακών συνεχίζει να τάσσεται κατά του κόμματος του κυρίου Jφrg Haider. Εκεί όπου προβάλλουμε ένσταση, και συγχρόνως εκφράζουμε τη λύπη μας, είναι στο ότι προκρίθηκε μία κυβερνητική λύση, βάσει της οποίας ένα μέρος της πολιτικής εξουσίας αυτής της χώρας εναποτίθεται στα χέρια ενός κόμματος του οποίου οι ηγέτες δεν προσφέρουν έστω και το παραμικρό εχέγγυο ότι θα παραμείνουν προσηλωμένοι στις θεμελιώδεις αρχές που η Αυστρία δεσμεύθηκε να σεβαστεί, να υπερασπιστεί και να προωθήσει. Επαναλαμβάνω: αυτό ισχύει σήμερα για την Αυστρία, όπως θα ισχύει στο μέλλον για οποιοδήποτε άλλο κράτος μέλος της Ευρωπαϊκής Ένωσης. Από την άλλη μεριά, όλοι γνωρίζουμε ότι, τη σήμερον ημέρα, τα ζητήματα που αφορούν τα ανθρώπινα δικαιώματα, τα θεμελιώδη δικαιώματα, τις βασικές δημοκρατικές αρχές και τις αρχές του κράτους δικαίου, τους κανόνες προστασίας των μειονοτήτων και την πάλη κατά του ρατσισμού, της ξενοφοβίας και της μισαλλοδοξίας δεν συνιστούν πλέον αποκλειστικά εσωτερικές υποθέσεις της οποιασδήποτε χώρας. Και προπαντός όταν η εν λόγω χώρα είναι μέλος μίας κοινότητας κρατών η οποία τοποθετεί αυτά τα πρότυπα στο επίκεντρο του πολιτισμικού σχεδίου που πρεσβεύει. Η Ευρώπη που προσδοκούμε να οικοδομήσουμε και να εδραιώσουμε έπαυσε πλέον να αποτελεί ένα αμιγώς οικονομικό εγχείρημα, και συνιστά στο εξής μία κοινότητα αξιών και αρχών που ενδέχεται να αποτελέσει το υπόβαθρο για τη δημιουργία μίας πολιτικής ένωσης και την εγκαθίδρυση ενός μεγάλου χώρου ελευθερίας, ασφάλειας και δικαιοσύνης, ο οποίος θα διαπνέεται από τις αρχές της αλληλεγγύης. Για το λόγο αυτό, κυρία Πρόεδρε και κύριοι βουλευτές, θεωρούμε ότι έχουμε το δικαίωμα αλλά και το χρέος να επισημάνουμε στους Αυστριακούς φίλους μας, όπως άλλωστε το έπραξαν και άλλες χώρες εκτός Ευρωπαϊκής Ένωσης, ότι η κυβερνητική επιλογή που προέκριναν δεν μπορεί να μην έχει συνέπειες σε ό,τι αφορά τις μορφές σχέσεων που θα αναπτύξουμε μαζί τους στο μέλλον, σε περίπτωση που το κόμμα του κυρίου Haider συμμετάσχει στην κυβέρνηση της χώρας. Αναφορικά με τις επιπτώσεις επί του πρακτέου, τις οποίες άφησε κάπως να εννοηθούν η δήλωση που δημοσιοποίησε εχθές η Επιτροπή, η Ευρωπαϊκή Ένωση θα επιδιώξει να συνεχίσει να λειτουργεί, παρακολουθώντας ωστόσο με ιδιαίτερη προσοχή την εξέλιξη της συμπεριφοράς και της δράσης της προσεχούς αυστριακής κυβέρνησης, προφανώς στο πλαίσιο της αυστηρής τήρησης των Συνθηκών. Το κοινοτικό πλαίσιο συνιστά ένα ειδικό πεδίο δραστηριότητας που διέπεται από πολύ συγκεκριμένους πολιτικούς και νομικούς κανόνες, οπότε και αυτό θα αποτελέσει το αντικείμενο ιδιαίτερων χειρισμών. Θα προσπαθήσουμε, επομένως, να εξασφαλίσουμε ότι η παρούσα κατάσταση δεν θα επηρεάσει τη λειτουργία της κοινοτικής μηχανής.  Κυρία Πρόεδρε, κυρίες και κύριοι βουλευτές, η Επιτροπή συνεδρίασε χθες το πρωί και έλαβε, στο πλαίσιο της αυτονομίας της και με την κοινή βούληση όλων των μελών της Διάσκεψης των Προέδρων, πολιτικές αποφάσεις εξαιρετικής σημασίας. Είχε ήδη δηλώσει χθες ότι συμμερίζεται τις ανησυχίες που εξέφρασαν χώρες μέλη της Ένωσης και οι οποίες επαναδιατυπώθηκαν εδώ από την αντιπροσωπία της Προεδρίας. Σήμερα, ενώπιόν σας, εξ ονόματος ολόκληρης της Διάσκεψης των Προέδρων, έχω τη δυνατότητα να επαναλάβω αυτές τις ανησυχίες. Επιτρέψτε μου, κυρίως, να επιστήσω ιδιαίτερα την προσοχή σας σε όσα περιλαμβάνει, σε μια στιγμή όπως η παρούσα, ο πολιτικός ρόλος της Επιτροπής. Όπως ακριβώς και το Κοινοβούλιο, η Επιτροπή είναι ένα υπερεθνικό θεσμικό όργανο της Ένωσης το οποίο, λόγω της ιδιότητάς του αυτής, δεν διατηρεί διμερείς διπλωματικές σχέσεις με τα κράτη μέλη. Τη στιγμή ακριβώς κατά την οποία η συνέχεια, η συνοχή και η προστασία των αξιών της Ένωσης φαίνεται να απειλούνται, ο πολιτικός ρόλος της Επιτροπής αποβαίνει πιο ισχυρός και πιο σαφής. Ας θυμηθούμε, κυρίες και κύριοι βουλευτές, ότι η Συνθήκη της Ρώμης δεν προβλέπει καμία ρήτρα εξόδου, ούτε εθελοντικής ούτε αναγκαστικής, για ένα κράτος μέλος. Και αυτό γιατί η λογική, η ίδια η προϋπόθεση αυτού του εξαιρετικού οικοδομήματος που αποτελεί η Ευρωπαϊκή Ένωση, είναι ότι κάθε κράτος, από τη στιγμή κατά την οποία γίνεται μέλος της Ένωσης, αποδέχεται εις βάθος και δια παντός τις θεμελιώδεις αρχές. Εξάλλου, οι Συνθήκες περιέχουν συγκεκριμένες διατάξεις ώστε οι αρχές αυτές να γίνονται σεβαστές. Κατά την έννοια αυτή, η Επιτροπή θα παραιτούνταν από το ρόλο της στην περίπτωση που έπαυε να διατηρεί σχέσεις εργασίας με την Αυστρία, καθώς και με το καθένα από τα κράτη μέλη. Κυρίες και κύριοι βουλευτές, όταν ένα από τα μέλη της αντιμετωπίζει δυσκολίες, ολόκληρη η Ένωση αντιμετωπίζει δυσκολίες. Αφ' ετέρου, δεν υπάρχει καμία ανάγκη να πούμε ότι η Επιτροπή θα συνεχίσει να παρακολουθεί βήμα προς βήμα τις εξελίξεις της κατάστασης στην Αυστρία. Η Ευρωπαϊκή Ένωση, πράγματι, δεν μπορεί να επιζήσει χωρίς τις αρχές ελευθερίας, δημοκρατίας και σεβασμού των ανθρωπίνων δικαιωμάτων. Αυτά είναι τα θεμέλια της Ένωσης. Αυτά είναι ο ίδιος ο λόγος ύπαρξης της Ένωσης. Είναι ο καρπός και η αντανάκλαση της επίσημης δέσμευσης που ανέλαβαν όλα τα κράτη μέλη για το σεβασμό των ατόμων και των λαών, όποια και αν είναι η πίστη τους, η προέλευσή τους και η κατάστασή τους. Αυτές οι αρχές είναι συνυφασμένες με το σεβασμό του κράτους δικαίου και η Επιτροπή, που είναι ο εγγυητής του κράτους δικαίου, θα είναι αμείλικτη όσον αφορά την προστασία τους. Έχουμε σκοπό να τιμωρούμε με το σκληρότερο τρόπο, ακόμα και την παραμικρή παραβίαση στο επίπεδο των δικαιωμάτων των ατόμων και της οποιασδήποτε μειονότητας. Η Ευρώπη, όπως μου είπε βουλευτής κοινοβουλίου μιας εκ των υποψηφίων χωρών, είναι μια ένωση μειονοτήτων και, ως τέτοια, απαιτεί ένα βαθύ αίσθημα σεβασμού από την πλευρά όλων μας. Κυρία Πρόεδρε, κυρίες και κύριοι βουλευτές, επιτρέψτε μου και έναν ακόμα πολύ σύντομο συλλογισμό. Με τα και πλέον χρόνια ζωής του, το Πανεπιστήμιο της Μπολόνια, η alma mater μου, είναι το αρχαιότερο πανεπιστήμιο του κόσμου. Στους τοίχους μιας από τις ωραιότερες αίθουσές του υπάρχουν ακόμα τα οικόσημα των σπουδαστών και των καθηγητών που είχαν επιλέξει αυτό το πανεπιστήμιο, πριν από πολλούς αιώνες, ως τόπο μάθησης. Υπάρχουν ακόμα οικόσημα από ολόκληρη την Ευρώπη, από την Τρανσυλβανία έως την Αγγλία. Αυτή ήταν η Ευρώπη, από τότε ακόμα: ένας χώρος στον οποίο τα ιδεολογικά σύνορα δεν γνώριζαν τα όρια και τους περιορισμούς της πολιτικής του καιρού εκείνου: μια κοινότητα που μοιραζόταν τις ίδιες αξίες, ιδανικά και γνώσεις. Αλλά η ιστορία της Ευρώπης δεν υφάνθηκε μόνο από πολιτιστικές ανταλλαγές, από τη διάδοση των γνώσεων και από τη συμμετοχή σε έναν ανθεκτικό πυρήνα κοινά αποδεκτών αξιών. Απέναντι στα οικόσημα των πανεπιστημιακών κοινοτήτων, σε κάθε μικρό χωριό ή χώρα της Ευρώπης τα μνημεία για τους πεσόντες στους πολέμους μαρτυρούν τις τραγωδίες της ηπείρου μας. Η ευρωπαϊκή ιστορία σημαδεύτηκε με την πάροδο των αιώνων από μια αδιάκοπη αλληλουχία πολέμων και συγκρούσεων. Λίκνο πολιτισμού, η Ευρώπη γέννησε τις πιο τρομακτικές φρικαλεότητες της ανθρώπινης ιστορίας. Για το λόγο αυτό, ως πρώτη ενέργεια της προεδρίας μου, επέλεξα να μεταβώ προσκυνητής στο Αουσβιτς, για να διακηρύξω δυναμικά, με τη σιγή που απαιτείται σε αυτόν τον κατ' εξοχήν χώρο μνήμης, ότι η Ευρώπη δεν ξεχνά και για να επαναλάβω ότι η Ευρώπη του σήμερα και του αύριο είναι, δεν μπορεί παρά να είναι και θα είναι για πάντα, μια ένωση ελευθερίας, δικαίου, ασφάλειας και ειρήνης. Ελευθερία, δίκαιο, ασφάλεια και ειρήνη: αυτό ακριβώς ήταν, πράγματι, η Ευρωπαϊκή Ένωση και αυτό εξακολουθεί να είναι. Το πιο εκπληκτικό, θαρραλέο και ευτυχές πολιτικό οικοδόμημα του αιώνα που μόλις έκλεισε, κατάφερε να εγγυηθεί στους πολίτες της ελευθερία, δίκαιο, ασφάλεια και ειρήνη. Και αυτό ακριβώς θέλει να προσφέρει η ενωμένη Ευρώπη, κατά τον αιώνα που ξεκινά, σε αυτούς που ετοιμάζονται να ενταχθούν σε αυτήν. Σήμερα το απόγευμα, αυτήν ακριβώς τη στιγμή, έπρεπε να βρίσκομαι στο Πανεπιστήμιο του Λοβάνιο για να λάβω, μαζί με το γάλλο Πρωθυπουργό και τη γενική διευθύντρια της Παγκόσμιας Οργάνωσης Υγείας, κυρία Brundtland, ένα δίπλωμα τιμής ένεκεν. Θα φτάσω με λίγη καθυστέρηση στην τελετή αυτή αλλά πιστεύω ότι δεν υπάρχει σωστότερος τρόπος για τιμήσω ένα πανεπιστήμιο, το οποίο είναι ένα από τα υψηλότερα σύμβολα της ευρωπαϊκής γνώσης, από το να έρθω εδώ, ενώπιον του Κοινοβουλίου, που αποτελεί την υψηλότερη έκφραση της λαϊκής κυριαρχίας, για να δηλώσω την ένθερμη δέσμευση, εμού προσωπικά αλλά και της Ευρωπαϊκής Επιτροπής, για την προστασία των αρχών εκείνων που αποτελούν το συστατικό θεμέλιο της ενωμένης Ευρώπης.  Κυρία Πρόεδρε, κύριε Πρόεδρε της Eπιτροπής, συνάδελφοι, η ομάδα του Ευρωπαϊκού Λαϊκού Κόμματος και των Ευρωπαίων Δημοκρατών παρακολουθεί τα γεγονότα και τη συζήτηση για τις εξελίξεις στην Αυστρία με ανησυχία και ένταση. Στους κόλπους της Ομάδας μας διεξαγάγαμε μια συναισθηματικά πολύ φορτισμένη συζήτηση - και αυτό το ομολογώ ευχαρίστως μια και το θεωρώ δείγμα δύναμης για την Ομάδας μας. Για κανένα άλλο πρόβλημα, για κανένα άλλο ζήτημα δεν έχει ποτέ ζητηθεί τόσο πολλές φορές ο λόγος όπως έγινε σήμερα στην Ομάδα μας και ευχαριστώ όλους τους συναδέλφους που εκφράστηκαν με τέτοια σοβαρότητα. Και για να είμαστε σαφείς, η Ομάδα του Ευρωπαϊκού Λαϊκού Κόμματος και των Ευρωπαίων Δημοκρατών έχει ενιαία άποψη όσον αφορά την κριτική της σε πολλές από τις δηλώσεις του αρχηγού του Κόμματος της Ελευθερίας στην Αυστρία. Καταδικάζουμε τους πρόσφατους εκτροχιασμούς του και ειδικά εκείνους κατά του Γάλλου Προέδρου Jacques Chirac και της βελγικής κυβέρνησης, και τους απορρίπτουμε κατηγορηματικότατα.  Κυρία Πρόεδρε, κύριε Πρόεδρε της Επιτροπής, κύριε Προεδρεύων του Συμβουλίου, η Ομάδα του Κόμματος των Ευρωπαίων Σοσιαλιστών θέλει με αυτή την πράξη να στείλει τρία μηνύματα στην ευρωπαϊκή κοινή γνώμη. Και να καταγραφεί το εξής: έχουμε αρραγή ενότητα ως προς τα τρία μηνύματα. Καταρχάς, θέλουμε να εκφράσουμε την πλήρη υποστήριξή μας και την απόλυτη συνταύτισή μας με τη δήλωση της ασκούσας την Προεδρία του Συμβουλίου χώρας και των κρατών μελών, διότι πιστεύουμε ότι αυτή η δήλωση ανταποκρίνεται στην κοινότητα αξιών που όλοι μας, και όχι μόνο μια πολιτική δύναμη, οικοδομήσαμε. Σε κάθε περίπτωση, πρόκειται για μια κοινότητα αξιών που αντίκειται σε εκείνη που υπερασπίζεται αυτό το κόμμα που, σαρκαστικά, αποκαλείται αυστριακό Φιλελεύθερο Κόμμα. Η Ευρώπη που οικοδομούμε είναι ακριβώς απότοκος πικρών εμπειριών που όλοι μας βιώσαμε, και η Σοσιαλιστική Ομάδα καταδικάζει τις ύβρεις που εκτοξεύθηκαν κατά του Προέδρου της Γαλλικής Δημοκρατίας και κατά της βελγικής κυβέρνησης, αλλά και κατά των σοσιαλιστών, που επίσης είμαστε ευρωπαίοι πολίτες, διότι, αυτή τη στιγμή, κυρίες και κύριοι συνάδελφοι, αναφέρουνε τους Αυστριακούς σοσιαλιστές ως προδότες της πατρίδας τους. Και σας λέω ένα πράγμα: εγώ για πολλά χρόνια υπήρξα προδότης της πατρίδας μου, τουλάχιστον έτσι έλεγε ο στρατηγός Φράνκο. Δεύτερον, κυρία Πρόεδρε, θέλουμε να στείλουμε ένα πολύ σαφές μήνυμα στον αυστριακό λαό. Ένα κάλεσμα στην πλειοψηφία του αυστριακού λαού που δεν ψήφισε τον Haider, που ψήφισε λύσεις με σαφώς δημοκρατικό χαρακτήρα, σε συστράτευση με την Ευρώπη - και οφείλω να επισημάνω ότι, ναι μεν ο κ. Schόssel διετέλεσε υπουργός Οικονομικών, όμως ο Καγκελάριος Vranitzky συνέβαλε και αυτός στη διαδικασία ένταξης της Αυστρίας. Δεν μπορεί να γίνεται ένας τόσο σαφής πολιτικός διαχωρισμός. Την είσοδο της Αυστρίας στην Κοινότητα την πραγματοποιήσαμε από κοινού. Υπήρξε έργο όλων, όχι μόνο μιας Ομάδας. Κατά συνέπεια, κυρία Πρόεδρε, πιστεύω ότι δικαιούμαστε και έχουμε την υποχρέωση να ζητήσουμε από τους Αυστριακούς να αναθεωρήσουν και να προβληματισθούν, διότι αυτού του είδους η πανούκλα που ήδη βιώσαμε στην Ευρώπη μπορεί να βλάψει όχι μόνο την Αυστρία, μπορεί στην περίπτωσή της, να επεκταθεί, και μιλώ με βάση την ιστορική μνήμη. Κατά συνέπεια, θα ήθελα να ξέρω εάν το Ευρωπαϊκό Λαϊκό Κόμμα, πέραν της απολογίας στην οποία προέβη για λογαριασμό του κ. Schόssel, ότι θα εγγυηθεί για τα πάντα, όπως έκαναν το ο Τσάμπερλεν και ο Νταλαντιέ στο Μόναχο, προτίθεται να λάβει μέτρα σε σχέση με το αυστριακό Λαϊκό Κόμμα εάν δώσει συνέχεια σε αυτό το παράλογο σχέδιο. Τρίτον, εάν δεν εναντιωθούμε σε αυτή την παρά φύσει συμμαχία, σας διαβεβαιώνω, κυρίες και κύριοι συνάδελφοι, ότι ο βασικός στόχος της Ευρωπαϊκής Ένωσης, που είναι η διεύρυνση, μπορεί να θεωρηθεί λήξας αφού, εάν ήσασταν Τσέχοι ή Σλοβένοι ή Ούγγροι, τι θα λέγατε άραγε εάν είχατε ένα γείτονα που σας αντιμετωπίζει με φυλετικά κριτήρια και δεν θέλει να ενταχθείτε; Συνεπώς, κυρίες και κύριοι συνάδελφοι, πιστεύω ότι αυτή είναι μια μεγάλη μέρα για την απαρχή της πολιτικής Ευρώπης. Στηρίζουμε το Συμβούλιο και πιστεύουμε ότι δικαιούμαστε και έχουμε την υποχρέωση να απευθυνθούμε στον αυστριακό λαό προκειμένου να αναθεωρήσει ριζικά αυτή την απολύτως παράλογη επιλογή.  Κυρία Πρόεδρε, η Ομάδα μου χαιρετίζει τη σημερινή συζήτηση που διεξάγεται στην καθοριστική αυτή στιγμή. Είναι η πρώτη φορά στην ιστορία του σύγχρονου ευρωπαϊκού εγχειρήματος που φθάνουμε σε σημείο να βλέπουμε την επικράτηση ενός ακροδεξιού κόμματος, γεγονός άκρως ανησυχητικό. Το Φιλελεύθερο Κόμμα της Αυστρίας διατείνεται πως, εάν κανείς διαβάσει τα έντυπα και το πρόγραμμά τους, θα συμφωνήσει σε πολλά σημεία. Ίσως να είναι αλήθεια, αλλά επιτρέψτε μου να καταθέσω σήμερα επισήμως μια μακρά και δύσκολη εμπειρία που ζήσαμε εμείς οι Φιλελεύθεροι Δημοκράτες με το Φιλελεύθερο Κόμμα της Αυστρίας στους κόλπους της Διεθνούς των Φιλελευθέρων. Ήδη το είχαμε λόγους να πιστεύουμε πως ο κ. Jφrg Haider ήταν κάποιος του οποίου οι αρχές και η στάση δεν συμβάδιζαν με την ευπρέπεια και τον σύγχρονο φιλελευθερισμό. Τον Νοέμβριο του , μετά από μια μακρά εσωτερική συζήτηση στη Διεθνή των Φιλελευθέρων και πολλές επισκέψεις στη Βιέννη για τη συζήτηση διαφόρων θεμάτων, αναστείλαμε την ιδιότητα μέλους του Φιλελεύθερου Κόμματος της Αυστρίας και, τον Ιούλιο του , το διαγράψαμε. Τους διαγράψαμε τότε και συνεχίζουμε να απορρίπτουμε όσα υποστηρίζει σήμερα ο κ. Haider. Επιτρέψτε μου να εκφράσω τι αποκομίσαμε από τη μακρά αυτή εμπειρία. Πολλοί μεταξύ μας είπαν "διάβασε το κείμενο" . Πολλοί περισσότεροι μεταξύ μας είπαν "διάβασε ανάμεσα στις σειρές του κειμένου», «κοίταξε τα συμφραζόμενα" . Οι λέξεις στην πολιτική μπορούν να εξοργίζουν, να εξάπτουν ή να συμφιλιώνουν. Διαπιστώσαμε πως ο κ. Jφrg Haider είναι ένας ρήτορας που κηρύττει υπέρ του ρατσισμού και της ξενοφοβίας. Είναι κάποιος που παίζει με τον φόβο και εκμεταλλεύεται την τρωτότητα. Γι' αυτό η σημερινή συζήτηση είναι σημαντική: γιατί δείχνει πως η αποδοχή του εξτρεμισμού σημαίνει πως στη σημερινή Ευρώπη συντελείται μια βαθιά αλλαγή. Σπεύδω να προσθέσω πως δεν διαπληκτιζόμαστε με τον αυστριακό λαό. Σεβόμαστε τα δικαιώματα του αυστριακού λαού να έχει τη δική του δημοκρατική διαδικασία. Προασπιζόμαστε τα δικαιώματα και τα συνταγματικά προνόμια του αυστριακού λαού, αλλά καθήκον δικό μας εδώ στο Ευρωπαϊκό Κοινοβούλιο είναι να θυμόμαστε τις θεμελιώδεις αξίες μας, όπως αναφέρονται στο άρθρο της Συνθήκης - τις αξίες της ελευθερίας, της δημοκρατίας και του σεβασμού των ανθρωπίνων δικαιωμάτων. Κάθε ορθώς σκεπτόμενο άτομο στο Ευρωπαϊκό Κοινοβούλιο πιστεύει πως οι αξίες αυτές είναι παγκόσμιες και αδιαίρετες, ανεξαρτήτως χρώματος, κοινωνικής τάξης ή θρησκείας. Πρέπει να προωθήσουμε και να προασπίσουμε τα εν λόγω δικαιώματα, διαβεβαιώνοντας παράλληλα τον αυστριακό λαό πως δεν διαπληκτιζόμαστε μαζί του. Αναφορικά με την πρωτοβουλία της πορτογαλικής Προεδρίας, θέλω να δηλώσω πως υποστηρίζουμε το πνεύμα και την πολιτική πρόθεση από την οποία εκπορεύεται. Μπορεί να μην είναι ιδανική η πρωτοβουλία από άποψη δομής, αλλά αναγνωρίζουμε, κύριε Προεδρεύοντα του Συμβουλίου, το ιδεαλιστικό της υπόβαθρο και γι' αυτό είμαστε διατεθειμένοι να την υποστηρίξουμε. Συμμερίζομαι την προτίμηση του Προέδρου Prodi για την κοινοτική μέθοδο, και πρέπει να στραφούμε στο άρθρο και στο άρθρο της Συνθήκης. Στο άρθρο μνημονεύεται η δυνατότητα αναστολής ορισμένων δικαιωμάτων σε περίπτωση σοβαρής και διαρκούς παραβίασης των θεμελιωδών μας αξιών. Ως θεσμικά όργανα πρέπει να εξεύρουμε τρόπο να καθορίσουμε ένα σχετικό κριτήριο και να δώσουμε νόημα σε αυτή τη διάταξη ούτως ώστε να αποκτήσει ουσιαστική υπόσταση. Τότε μπορούμε να εργαστούμε από κοινού βάσει της κοινοτικής μεθόδου για να ξεριζώσουμε αυτό το καρκίνωμα που βρίσκεται ανάμεσα μας. Θέλω, κυρία Πρόεδρε, να πω δυο λέξεις στον κ. Schόssel. Ο κ. Schόssel έχει ένα ευυπόληπτο παρελθόν στην ευρωπαϊκή πολιτική. Τώρα προτίθεται να ανεβεί στην εξουσία στην πλάτη μιας πολιτικής τίγρης. Κύριε Schόssel, αναλαμβάνετε μια πολύ σοβαρή προσωπική, εθνική και ευρωπαϊκή ευθύνη. Η εν λόγω ευθύνη, την οποία επωμίζεστε τώρα εσείς, κύριε Schόssel, συνίσταται στην τήρηση του γράμματος και του πνεύματος των Ευρωπαϊκών Συνθηκών. Τέλος, κυρία Πρόεδρε, η σημερινή συζήτηση αγγίζει την πεμπτουσία των δημοκρατικών μας αξιών και θεσμών και υπενθυμίζει πως το τίμημα της ελευθερίας είναι η διαρκής επαγρύπνηση. Στην ευρωπαϊκή ήπειρο, περισσότερο από οπουδήποτε αλλού, μετά από την οδυνηρή εμπειρία που είχαμε στο παρελθόν λόγω του απεχθούς ρατσισμού και την οποία πληρώσαμε τόσο ακριβά, πρέπει να επιμείνουμε ώστε το αντικείμενο της σημερινής συζήτησης να μην είναι η ανάμειξη στα κυρίαρχα δικαιώματα ενός κράτους. Το δημοκρατικά εκλεγμένο μέρος των θεσμικών οργάνων της Ευρωπαϊκής Ένωσης επιμένει πεισματικά να μην επιτρέψουμε ως Ευρωπαίοι μια οπισθοδρόμηση.  Κυρία Πρόεδρε, αυτό που συμβαίνει σήμερα στην Αυστρία είναι πολύ σοβαρό. Για πρώτη φορά η Ευρωπαϊκή Ένωση αντιμετωπίζει το ενδεχόμενο να βρίσκονται μεταξύ μας στο Συμβούλιο των Υπουργών εκπρόσωποι ενός κόμματος το οποίο προβαίνει απροκάλυπτα σε δηλώσεις και αποδέχεται πράξεις που αντιτίθενται στις αξίες της Ευρωπαϊκής Ένωσης. Θα διατυπώσω σχετικά τρεις παρατηρήσεις για να αποδείξω τη σοβαρότητα του προβλήματος. Προσωπικά πιστεύω πως πρόκειται για ένα πρώτο βήμα, εάν βεβαίως πραγματοποιηθεί, προς την καθιέρωση της παρουσίας εξτρεμιστικών στοιχείων στις κυβερνήσεις. Πιστεύω επίσης πως αποτελεί ένα εξαιρετικά αρνητικό πολιτικό μήνυμα προς τις εύθραυστες δημοκρατίες που έχουν υποβάλει υποψηφιότητα και θα ενταχθούν στην Ευρωπαϊκή Ένωση. Πιστεύω τέλος πως συνιστά μια πολιτική οπισθοδρόμηση της ίδιας της Ευρωπαϊκής Ένωσης, και συνεπώς ένα εξίσου αρνητικό μήνυμα στο εξωτερικό της Ένωσης, όταν μιλάμε στο όνομα της δημοκρατίας και των δικαιωμάτων του ανθρώπου. Είπαν ορισμένοι πως επεμβαίνουμε σε εσωτερικά προβλήματα της Αυστρίας. Είπαν κάποιοι άλλοι πως στηλιτεύουμε τον αυστριακό λαό και πως ουσιαστικά κατηγορούμε μια μελλοντική κυβέρνηση για κακές προθέσεις. Είναι άραγε κατηγορία για κακές προθέσεις να προσέχει κανείς όσα λέει ένας πολιτικός αρχηγός εδώ και πολλά χρόνια και τα οποία καθιστούν πρόδηλη μια τάση που αντιστρατεύεται σε όλα όσα θέλουμε; Δεν αποδίδουμε κατηγορία για κακές προθέσεις ούτε στηλιτεύουμε τον αυστριακό λαό όταν του απευθύνουμε ένα φιλικό κάλεσμα λέγοντας του: αγαπητοί φίλοι, προσέχετε αυτό που κινδυνεύει να συμβεί σύντομα στην πατρίδα σας και να μεταδοθεί σε ολόκληρη την Ευρώπη: δεν πρόκειται για βίαιη αλλαγή - θεωρώ τον κ. Haider πολύ έξυπνο για κάτι τέτοιο - παρά για μια αργή διάβρωση των δημοκρατικών δικαιωμάτων, μια αργή διάβρωση που μεταδίδεται μέσω του πολιτισμού, γεγονός εξαιρετικά επικίνδυνο. Θα ήθελα, κυρία Πρόεδρε, να σας ευχαριστήσω για την παρέμβασή σας εξ ονόματος του Κοινοβουλίου. Ήταν εύστοχη και παράλληλα πολιτικά ευφυής. Θα ήθελα επίσης να ευχαριστήσω την Προεδρία του Συμβουλίου για την αποφασιστική, εύστοχη και σταθμισμένη ομιλία της. Τέλος, θα ήθελα να απευθυνθώ στην πολιτική ομάδα στην οποία, είτε το θέλουμε είτε όχι, στρέφονται τα λεγόμενά μας, δηλαδή στην Ομάδα του Ευρωπαϊκού Λαϊκού Κόμματος και των Ευρωπαίων Δημοκρατών. Θα ήθελα να απευθυνθώ στον κ. Poettering και έμμεσα στον κ. Martens, συμπατριώτη και τέως συνάδελφό μας. Ακουσα, κύριε Poettering, πως παρακολουθήσατε τα γεγονότα στην Αυστρία. Θα προτιμούσα να τα είχατε προλάβει και κυρίως να είχατε καταδικάσει, εξ ονόματος της πολιτικής σας ομάδας, την ίδια την αρχή μιας συμμαχίας με ανθρώπους που ασκούν βία μέσω των λόγων, που στιγματίζουν τους αδύνατους, που προβαίνουν σε δηλώσεις ξενοφοβίας και που επιδεικνύουν αβροφροσύνη έναντι των Ναζί. Κύριε Poettering, δεν αμφισβητώ πως ενδιαφέρεστε για τη δημοκρατία, νομίζω όμως ότι διαπράττετε ένα σοβαρό πολιτικό σφάλμα. Παραφράζοντας μάλιστα έναν από τους διακεκριμένους συμπατριώτες μου, πατέρα της Ευρώπης, τον Paul-Henri Spaak, θα έλεγα πως για σας δεν είναι πολύ αργά, αλλά είναι καιρός να αλλάξετε γνώμη.  Κυρία Πρόεδρε, κατά τη γνώμη της Ομάδας μου, η Ευρωπαϊκή Ένωση βρίσκεται σήμερα αντιμέτωπη με μια πολιτική και ηθική πρόκληση, η οποία είναι άνευ προηγουμένου από την δημιουργία της. Βέβαια έχει βρεθεί αντιμέτωπη με καταστάσεις όπου η κυβέρνηση ενός κράτους μέλους περιελάμβανε ανθρώπους, των οποίων οι ιδέες και η πρακτική ήταν αντίθετες προς τις αξίες στις οποίες αναφέρεται η Ένωση. Ωστόσο, στην περίπτωση του κ. Haider και των ανδρών του, αυτό που προωθείται σε θέση συνδιαχειριστή της Κοινότητάς μας είναι η έκδηλα ρατσιστική, αντισημιτική και ξενόφοβη ακροδεξιά. Το να εγγραφούμε σε μια παρόμοια προοπτική, θα ισοδυναμούσε, έστω και παρά τη θέλησή μας, με παροχή εγγύησης για σεβασμό μιας δύναμης η οποία είναι ανάξια σεβασμού. Θα σήμαινε ότι καθιερώνουμε αυτό το απαράδεκτο γεγονός σε πανευρωπαϊκή κλίμακα, θα σήμαινε ότι καθιστούμε άχρηστες τις επίσημες διακηρύξεις των ευρωπαϊκών θεσμικών οργάνων σχετικά με τις θεμελιώδεις αξίες που μας συνδέουν και τις οποίες δικαίως απαιτούμε να σεβαστούν οι υποψήφιες προς ένταξη χώρες. Για αυτό τον λόγο στηρίζουμε το πνεύμα της διακήρυξης της προεδρίας και των δεκατεσσάρων κρατών μελών, καθώς και την διακήρυξη της Προέδρου του Ευρωπαϊκού Κοινοβουλίου, στο βαθμό που αντίθετα με την ανούσια και αμφιλεγόμενη θέση της Επιτροπής, αξιολογεί τον κίνδυνο και ετοιμάζει μια αντίδραση. Φυσικά, δεν τίθεται ζήτημα στιγματισμού του αυστριακού λαού. Κάθε μέτρο που θα ληφθεί θα πρέπει να έχει στα μάτια μας ως διττό στόχο αφενός την καταδίκη του κ. Haider και αφετέρου την αποφυγή απομόνωσης της αυστριακής κοινωνίας. Τέλος, θα πρέπει να αναρωτηθούμε το εξής: πώς μπορέσαμε να φτάσουμε σε αυτό το σημείο; Κατ' αρχάς, βέβαια, σε αυτό το υπαρξιακό για το μέλλον της δημοκρατίας ερώτημα θα πρέπει να απαντήσουν οι πολιτικοί ιθύνοντες της Αυστρίας, και πρώτοι εκείνοι που πριν από λίγο καιρό πήραν το τεράστιο ρίσκο να επιτρέψουν στην άκρα δεξιά να επιτύχει. Όμως, πέρα από αυτό, κανένας, ούτε η Ευρωπαϊκή Ένωση, δεν μπορεί να μην αναρωτηθεί ενώπιόν μας για τις αιτίες που επιτρέπουν σε έναν δημαγωγό να εκμεταλλεύεται, χωρίς ενδοιασμούς, τις απογοητεύσεις και τους φόβους που προκλήθηκαν από πολιτικές από τις οποίες πάρα πολλοί άνθρωποι δεν βγάζουν άκρη. Η συζήτηση αυτή είναι μπροστά μας, όμως χωρίς αναβολή, καθεμιά και καθένας από εμάς θα αναλάβει τις ευθύνες του.  Κυρία Πρόεδρε, θα μπορούσαμε να είχαμε συζητήσει για την ανάγκη να ενισχύσουμε περισσότερο τις ιδρυτικές αρχές της Ένωσης, ώστε να μπορέσουμε να τις υπερασπίσουμε όλες μαζί. Απεναντίας, είμαστε αναγκασμένοι να συζητάμε σχετικά με τα τυπικά και ουσιαστικά λάθη που έγιναν αυτές τις ημέρες. Είμαστε κατάπληκτοι μπροστά στην πολιτική αμάθεια αυτών οι οποίοι, με απερίσκεπτα λόγια, ενίσχυσαν τον Ηaider στην Αυστρία και γελοιοποίησαν την Ένωση, καταπατώντας το άρθρο της Συνθήκης και αναγγέλλοντας αντισυνταγματικές ρυθμίσεις. Δεν μας έχει συμβεί ποτέ να παραστούμε σε μια τόσο σοβαρή και χονδροειδή παρέμβαση στις εσωτερικές υποθέσεις ενός κράτους μέλους. Σίγουρα, δεν μπορεί κανείς να αθετεί τις θεμελιώδεις αξίες της Ευρώπης, και σχετικά με αυτό ο αρχηγός της ιταλικής κυβέρνησης δήλωσε ότι αυτές οι αρχές έχουν συμπεριληφθεί σε μια συνθήκη: ανέφερε τη Συνθήκη της Κοπεγχάγης, που σε εμένα - όπως και σε όλους εσάς - είναι άγνωστη καθότι ανύπαρκτη. Ίσως να αναφερόταν στο Αμστερνταμ, που στο άρθρο αναφέρει ορισμένες αρχές και στο άρθρο τις διαδικασίες, για τη διαπίστωση μιας σοβαρής και επίμονης παραβίασης των αρχών των άρθρου , από την πλευρά ενός κράτους μέλους. Έως σήμερα όμως δεν υπάρχει καμία παραβίαση, ούτε σοβαρή ούτε επίμονη, από την πλευρά της Αυστρίας. Πέραν του ότι αποτελεί παρέμβαση, η δήλωση της Προεδρίας αποβαίνει μεροληπτική γιατί επιτρέπει την τιμωρία ενός λαού και την άρνηση του δικαιώματός του να επιλέγει ποιον θα ψηφίσει. Έως τώρα δεν έχει υλοποιηθεί η πολιτική συνοχή ούτε για τον αγώνα κατά του οργανωμένου εγκλήματος, ώστε να προστατευθούν τα θύματα των γενοκτονιών. Δεν έχει δημιουργηθεί ένα νόμισμα με ένα κατώτατο όριο σταθερότητας ή μια οικονομία που μάχεται έμπρακτα κατά της ανεργίας και της φτώχειας. Μέσα σε μια στιγμή όμως καταστράφηκε, με εικονοκλαστική μανία, η αξιοπιστία της Ένωσης. Οι κυρώσεις μπορούν να επιβληθούν μετά από παραβίαση των Συνθηκών και όχι στην περίπτωση που μπαίνει στην κυβέρνηση ένα κόμμα το οποίο εξελέγη δημοκρατικά. Διαφορετικά, τι σκοπεύουμε να κάνουμε με τις κομμουνιστικές χώρες, που δηλώνουν εκ νέου κομμουνιστικές: θα τις πετάξουμε και αυτές έξω από την Ένωση εάν μπουν στην κυβέρνηση, ή μήπως για τα εγγόνια του Στάλιν όλα θα έχουν συγχωρεθεί; Οι διμερείς σχέσεις αφορούν τα κράτη, και όχι τους Κάτι τέτοιο αποτελεί παραβίαση των ευρωπαϊκών οργάνων με σκοπό την προάσπιση λογικών πολιτικής φύσης, και χαρακτηρίζεται από αναρμοδιότητα που ταιριάζει σε κόμματα που μόλις εξήλθαν από ολοκληρωτικά καθεστώτα και όχι σε αντιπροσώπους δημοκρατικών παραδόσεων. Από τον Haider μας χωρίζουν πολλά, πάρα πολλά πράγματα - όπως γράψαμε πολλές φορές - μεταξύ των οποίων η διεκδίκησή του για την ιταλικότατη περιοχή του Αlto Adige. Αυτό όμως το γνωρίζαμε: σήμερα μαθαίνουμε με ανησυχία ότι κάποιοι άλλοι εκπρόσωποι της Ένωσης φαίνεται ότι απαρνήθηκαν το δημοκρατικό της ρόλο. Εμείς είμαστε υπέρ της νομιμότητας και της δημοκρατίας που εξέφρασαν οι λαοί, υπέρ του σεβασμού της εθνικής κυριαρχίας, εφόσον η κυριαρχία αυτή δεν παραβιάζει τις αρχές της Συνθήκης ή τα ανθρώπινα δικαιώματα. Εμείς πιστεύουμε στην Ευρώπη, ενώ άλλοι φαίνεται ότι ξεκίνησαν τη διαδικασία διάλυσης της Ένωσης. Αυτά είναι τα αποτελέσματα των βεβιασμένων διευρύνσεων και της έλλειψης σαφήνειας όσων αφορά τους ρόλους και τα καθήκοντα. Δημιουργήθηκε η Ευρώπη της ασταθούς αγοράς, και όχι αυτή των αρχών, των δικαιωμάτων και της πολιτικής. Και ιδού οι συνέπειες! Δεν μπορούμε συνεπώς παρά να καλέσουμε την Επιτροπή να συνεχίσει να παίζει το μετριοπαθή της ρόλο και να εκτιμήσει εκείνους οι οποίοι εργάζονται για τη διατήρηση της αυτονομίας και της κυριαρχίας του αυστριακού λαού, φροντίζοντας ώστε ο λαός αυτός να παραμείνει ελεύθερος και αλληλέγγυος προς τους άλλους λαούς.  Κυρία Πρόεδρε, αγαπητοί συνάδελφοι, σήμερα έχουμε ραντεβού με την υποκρισία. Έχουμε ένα Συμβούλιο το οποίο κατάφερε να περιφρονήσει την συνθήκη και να χρησιμοποιήσει μια μέθοδο εντελώς έξω από το άρθρο και από το άρθρο τα οποία επιτρέπουν, σε περίπτωση σοβαρών και συνεχών παραβιάσεων, την καταδίκη ενός κράτους. Εν προκειμένω, δεν υπάρχουν σοβαρές και παρατεταμένες παραβιάσεις στην Αυστρία. Υπάρχει ο κίνδυνος - το γνωρίζουμε όλοι - όμως, ουσιαστικά, δεν υπάρχει απολύτως καμία σοβαρή και παρατεταμένη παραβίαση. Εάν θα έπρεπε να εφαρμόσουμε τα κριτήρια του άρθρου και του άρθρου , εάν έπρεπε να εφαρμόσουμε τα κριτήρια της Κοπεγχάγης στα θεσμικά μας όργανα, στην Ευρωπαϊκή Ένωση, είναι απολύτως βέβαιο ότι αυτή η Ευρωπαϊκή Ένωση δεν θα μπορούσε να συμμετάσχει, όπως κάτι τέτοιο ζητήθηκε στις χώρες της Ανατολικής Ευρώπης. Και αν κάνουμε λόγο για σοβαρές και παρατεταμένες παραβιάσεις, μπορούμε ενδεχομένως να μιλήσουμε για ορισμένα κράτη μέλη, μπορούμε να μιλήσουμε για την Ιταλία και τη Γαλλία, οι οποίες είναι η πρώτη και η τρίτη αντιστοίχως χώρες που έχουν καταδικαστεί από το Συμβούλιο της Ευρώπης, από το Δικαστήριο του Στρασβούργου. Μπορούμε να μιλήσουμε, αγαπητοί βέλγοι συνάδελφοι, για το Βέλγιο, για την υπόθεση Dutroux, για τα εκατοντάδες δεκάδες παιδιών που απήχθηκαν, βασανίστηκαν, βιάστηκαν, δολοφονήθηκαν από προσωπικότητες αυτής της χώρας και για τα οποία οι έρευνες έχουν παγώσει και παραμένουν παγωμένες. Θα μπορούσαμε, αγαπητοί συνάδελφοι, με το ένα τρίτο των βουλευτών, να επιβάλουμε στο Συμβούλιο και την Επιτροπή να αναρωτηθούν σχετικά. Θα μπορούσαμε να προβληματιστούμε για το γεγονός ότι οι Αυστριακοί απορρίπτουν δέκα χρόνια, δεκατρία χρόνια κομματοκρατίας η οποία διέφθειρε και εκφύλισε ένα κράτος - την Αυστρία -με τον ίδιο τρόπο που εκφύλισε και διέφθειρε κράτη όπως η Ιταλία, το Βέλγιο, καθώς και άλλα κράτη μέλη της Ένωσης. Θα μπορούσαμε πράγματι να αναρωτηθούμε, αγαπητοί συνάδελφοι, γιατί το % των βέλγων πολιτών δεν εμπιστεύονται καθόλου τη δικαιοσύνη της χώρας τους, γιατί το % των γάλλων πολιτών δεν εμπιστεύονται καθόλου τη δικαιοσύνη της δικής τους χώρας, γιατί το % των ιταλών πολιτών δεν έχουν απολύτως καμία εμπιστοσύνη στη δικής τους δικαιοσύνη...  Κυρία Πρόεδρε, η Ομάδα μου, η Ομάδα για την Ευρώπη της Δημοκρατίας και της Διαφοράς, και ιδιαίτερα το κόμμα μου, παρακολουθεί με μεγάλη ανησυχία την παρούσα συζήτηση. Δεν μπορούμε και βεβαίως δεν υποστηρίζουμε κατά κανένα τρόπο τις απόψεις και τις πολιτικές θέσεις του κυρίου Haider και αποδοκιμάζουμε τις αναφορές του στο Τρίτο Ράιχ. Ωστόσο, αποδοκιμάζουμε επίσης το γεγονός πως το Κοινοβούλιό σας εξετάζει το ενδεχόμενο ανάμειξης στην πολιτική μιας εκλεγμένης κυβέρνησης οποιασδήποτε χώρας, ιδιαίτερα μάλιστα μιας χώρας μέλους της Ευρωπαϊκής Ένωσης. Στο κόμμα μου δεν είμαστε βεβαίως ρατσιστές, αλλά ούτε αποδεχόμαστε την αρχή ανάμειξης της Ευρωπαϊκής Ένωσης. Πρόκειται να αναμιχθείτε και στο Κοινοβούλιο της Μεγάλης Βρετανίας σε περίπτωση εκλογής μας; Κυρία Πρόεδρε, ο αυστριακός λαός αποφάνθηκε εκλέγοντας τον κύριο Haider στο αυστριακό κοινοβούλιο. Πιστεύω πως του έδωσε το % των ψήφων ούτως ώστε να σχηματιστεί μια κυβέρνηση συνασπισμού. Επιτρέψτε μου να πω, κυρία Πρόεδρε, πως το Κοινοβούλιό σας πρέπει να περιμένει να δει κατά πόσον το κόμμα του κ. Haider επηρεάζει τις πολιτικές αυτής της χώρας. Τότε, και μόνο τότε, μπορείτε να εξετάσετε κατά πόσο πλήττονται τα ανθρώπινα δικαιώματα καθώς και κατάλληλα μέτρα για την αντιμετώπιση αυτής της κατάστασης. Τότε, και μόνο τότε, κυρία Πρόεδρε, μπορεί το Κοινοβούλιό σας να εξετάσει το ενδεχόμενο ανάμειξης στις συνταγματικές υποθέσεις μιας χώρας της Ευρωπαϊκής Ένωσης.  Κυρία Πρόεδρε, ως βουλευτής του Εθνικού Φιλελεύθερου Κόμματος σέβομαι τις ανησυχίες μερικών συναδέλφων ως προς την εξέλιξη της δημοκρατίας στην Αυστρία. Ίσως να σας ξενίσει η αντίδρασή μου, όταν θα σας πω ότι προσωπικά έχω κατανόηση για την ιδιαίτερη ευαισθησία που επιδεικνύετε απέναντι στην Αυστρία, θέτοντας ερωτηματικά ως προς τον σεβασμό των ανθρωπίνων δικαιωμάτων και την επίγνωση της ευθύνης απέναντι στο ίδιο της το παρελθόν και τη σταθερότητα της δημοκρατίας. Για την συχνά αμφίβολη εικόνα που έχει δικαιολογημένα ή αδικαιολόγητα η Αυστρία στο εξωτερικό ευθύνεται η ίδια. Το γεγονός ότι οι κυβερνήσεις μας αρνιόνταν για χρόνια να ομολογήσουν ότι Αυστρία ήταν συνυπεύθυνη για τα φρικιαστικά εγκλήματα του ου Παγκοσμίου Πολέμου καθώς και να καταβάλουν δίκαιες αποζημιώσεις στα θύματα των Εβραίων και σε όσους αναγκάστηκαν να εκτελέσουν καταναγκαστική εργασία, συνέβαλε ουσιαστικά στη δημιουργία αυτής της αρνητικής εικόνας. Τώρα όμως το Φιλελεύθερο Κόμμα της Αυστρίας σχημάτισε κυβέρνηση συνασπισμού με το Λαϊκό Κόμμα της Αυστρίας με βάση την λαϊκή εντολή που προέκυψε από τις εκλογές στις Οκτωβρίου , όταν δόθηκε αρνητική ψήφος στην παλαιά κυβέρνηση. Τούτο συνιστά δικαίωμα των πολιτών ενός κράτους, καθότι είναι η θεμελιώδης αρχή της δημοκρατίας. Μετά από την αποτυχία των διαπραγματεύσεων μεταξύ Σοσιαλιστικού και Λαϊκού Κόμματος, οι σοσιαλιστές επιχείρησαν να σχηματίσουν κυβέρνηση μειοψηφίας και παρακάλεσαν το Φιλελεύθερο Κόμμα να τους στηρίξει. Εδώ προδικάζεται μια καταδίκη - χωρίς να ληφθεί υπόψη το πολιτικό μας πρόγραμμα - η οποία συρρικνώνει την πιο φρικιαστική εποχή της ευρωπαϊκής ιστορίας σε ένα πολιτικό εντυπωσιασμό. Μου προκαλεί αηδία το γεγονός ότι μερικοί από τους πολιτικούς μας αντιπάλους εκμεταλλεύονται τον θάνατο εκατομμυρίων ανθρώπων στους θαλάμους αερίων των στρατοπέδων συγκέντρωσης, κάνοντας φτηνή προπαγάνδα, όπως για παράδειγμα ο Ιταλός βουλευτής Bertinotti, ο οποίος κατηγόρησε χθες μέσω της ιταλικής τηλεόρασης τον κ. Haider ότι αρνείται πως έγινε πράγματι το ολοκαύτωμα. Πρέπει να ντρέπεστε, κύριε συνάδελφε! Ακόμα και αν έχετε ξεμείνει από πολιτικά επιχειρήματα δεν έχετε το δικαίωμα να χρησιμοποιείτε τα θύματα αυτής της μαζικής δολοφονίας για τη φτηνή σας προπαγάνδα. Δεν αποδεικνύετε εδώ το αντιφασιστικό σας φρόνημα, όταν κατηγορείτε έναν δημοκρατικά εκλεγμένο πολιτικό ως Ναζί! Αντίθετα μάλιστα, περιπαίζετε τα πραγματικά θύματα του εθνικοσοσιαλισμού και μειώνετε την σημασία των φασιστικών δικτατοριών. Ενεργείτε με βάση τις δικές σας προκαταλήψεις, και δεν επιζητείτε την πολιτική αντιπαράθεση, ενεργείτε ακριβώς με τον ίδιο τρόπο τον οποίο ισχυρίζεστε ότι καταπολεμείτε. Η επίθεση κατά την νέας αυστριακής κυβέρνησης, η προσπάθεια να ασκήσετε πολιτική επιρροή σε ένα κράτος μέλος αποτελεί προσβολή για τους πολίτες της Αυστρίας. Ως εκ τούτου είμαστε ευγνώμονες για την ιδιαίτερη στάση που τήρησε η Επιτροπή. Στη νέα συμφωνία του κυβερνητικού συνασπισμού θεματοποιείται η μεταρρύθμιση της δημοκρατίας, τα δικαιώματα της αντιπολίτευσης, η υποχρέωση να καταβληθεί αποζημίωση σε όσους υποβλήθηκαν σε καταναγκαστικά έργα ·  Κυρία Πρόεδρε, αξιότιμοι συνάδελφοι, αρχίζοντας, θέλω να αποσαφηνίσω το εξής: Στην Αυστρία δεν υπάρχει κίνδυνος να επιστρέψει το μονοκομματικό σύστημα ή κάποιο απολυταρχικό σύστημα με δεξιούς προσανατολισμούς. Η Αυστρία είναι μια σταθερή δημοκρατία όπου τα ανθρώπινα δικαιώματα και οι θεμελιώδεις ελευθερίες διασφαλίζονται από το σύνταγμα και προστατεύονται από την ανεξάρτητη δικαιοσύνη. Η Αυστρία είναι μια χώρα ανοικτή προς όλον τον κόσμο όπου ο ρατσισμός και οι διακρίσεις δεν έχουν θέση. Αυτό που συμβαίνει στην Αυστρία είναι μια εντελώς φυσιολογική διαδικασία αλλαγής εξουσίας μετά από δημοκρατικές εκλογές με τις οποίες καταψηφίσθηκε το παλαιό σύστημα και αναζητήθηκε και μάλιστα βρέθηκε μια σταθερή κοινοβουλευτική πλειοψηφία που θα μεριμνήσει για τις απαιτούμενες οικονομικές και κοινωνικές μεταρρυθμίσεις. Θα υπάρξει μια πλειοψηφία που θα λειτουργεί, όπως θα λειτουργεί επίσης και η αντιπολίτευση. Το αυστριακό Λαϊκό Κόμμα, το οποίο εκπροσωπώ εδώ στο Κοινοβούλιο, ήταν και είναι ένα κόμμα που υποστήριζε πάντα με συνέπεια την ένταξη της χώρας μου στην Ευρωπαϊκή Ένωση και το οποίο αισθάνεται βαθύτατα δεσμευμένο ως προς την κοινότητα αξιών της Ευρωπαϊκής Ένωσης και τις βασικές γραμμές της πολιτικής της για εμβάθυνση και διεύρυνση. Σεβόμαστε και αποδεχόμαστε τη συζήτηση και έχουμε κατανόηση για την ανησυχία που εκφράστηκε σε πολλά από τα κράτη μέλη σχετικά με την μελλοντική πορεία της Αυστρίας. Έχουμε κατανόηση, επειδή γνωρίζουμε ότι, λόγω της ιστορίας μας στο εγγύτερο παρελθόν φέρουμε σήμερα ιδιαίτερη πολιτική ευθύνη. Η χώρα μας δεν ήταν μόνο το πρώτο θύμα της δικτατορίας του Χίτλερ, πολλοί Αυστριακοί ήταν οι ίδιοι δράστες και το λέω αυτό ακόμα και αν απορρίπτω κάθε ιδέα μιας συλλογικής ευθύνης. Η Αυστρία βρήκε τον δρόμο της προς την Ευρωπαϊκή Ένωση κατά κύριο λόγο χάρη στο Λαϊκό Κόμμα της Αυστρίας. Η θέση της χώρας μου δεν είναι εκτός αλλά εντός της Ευρωπαϊκής Ένωσης· Το κόμμα μου θα είναι εγγυητής για τη σταθερή εμμονή της χώρας μου στην γραμμή της ευρωπαϊκής πολιτικής και την παραμονή της στο πλαίσιο της κοινότητας αξιών της Ευρωπαϊκής Ένωσης.  Κυρία Πρόεδρε, κύριε Πρόεδρε του Συμβουλίου, εκπρόσωποι της Επιτροπής, είναι μια μαύρη ημέρα τόσο για την Αυστρία όσο και για την Ευρώπη και αυτό δεν αλλάζει ούτε με τις ψευδολογίες του κ. Sichrovsky, ούτε με τα κατευναστικά λόγια της κ. Stenzel. Γιατί το κακό έγινε: δύο ανεύθυνοι πολιτικοί που τους έχει φάει το σαράκι της εξουσίας ξεπουλούν την εικόνα της Αυστρία, τον πολιτικό της ρόλο και εν μέρει και τα οικονομικά της συμφέροντα. Η κριτική όμως - και το λέω ανοικτά - ο θυμός μου επικεντρώνονται αποκλειστικά σε αυτούς που προκάλεσαν και συνεχίζουν να προκαλούν αυτές τις αντιδράσεις, στους κυρίους Schόssel και Haider και στα κόμματά τους · Εδώ όμως ισχύει το επιχείρημα που χρησιμοποίησε και ο συνάδελφος Poettering. Μόνο η ένταξή του στο πολιτικό σύστημα θα απομυθοποιήσει τον Haider. Ισχυρίζομαι ωστόσο ότι ο ίδιος, ακριβώς όπως και άλλα ακροδεξιά κινήματα, ούτε θέλει ούτε μπορεί να ενταχθεί στο δικό μας πολιτικό σύστημα, και σε αυτήν την Ευρώπη. Όποιος θρέφεται από τις προκαταλήψεις κατά των αλλοδαπών και των μειονοτήτων και από την άλλη πλευρά δίνει και ο ίδιος τροφή στις προκαταλήψεις αυτές, όποιος έχει για πρόγραμμά του την στενοκεφαλιά και τον αντιφιλελευθερισμό, όποιος συνηθίζει να επιδεικνύει άξεστη συμπεριφορά και υπεροψία στις διεθνείς του σχέσεις και όποιος δεν έχει ποτέ αποστασιοποιηθεί σαφώς και απροκάλυπτα από τον εθνικοσοσιαλισμό, δεν έχει ούτε την πρόθεση ούτε τη διάθεση να ενταχθεί.  Αξιότιμη κυρία Πρόεδρε, αυτή η στιγμή είναι ιστορική, διότι τώρα είναι πλέον εντελώς σαφές σε όλους μας ότι η Ευρωπαϊκή αΕνωση έχει εξελιχθεί βαθμιαία σε κοινότητα αξιών. Αυτό γίνεται αντιληπτό τώρα που στην κυβέρνηση ενός κράτους μέλους ανέρχεται ένα κόμμα για το οποίο είναι γνωστό ότι δεν σέβεται όλες αυτές τις αξίες. Θέλω επίσης να παρατηρήσω ότι είναι δικαιολογημένη η θέση που έλαβαν τα δεκατέσσερα κράτη στα πλαίσια του Συμβουλίου, διότι επί του προκειμένου πρόκειται τρόπον τινά και για τη σύνθεση της κυβέρνησης της Ευρωπαϊκής αΕνωσης, οπότε το θέμα αυτό αφορά επίσης το Συμβούλιο, δεν είναι αποκλειστικά εσωτερικό ζήτημα της Αυστρίας. Ως βουλευτές του Ευρωπαϊκού Κοινοβουλίου, πρέπει να τονίσουμε ιδιαιτέρως ότι το έργο που έχει ξεκινήσει για την επικύρωση των θεμελιωδών δικαιωμάτων είναι ακόμη πιο σημαντικό από ό,τι στο παρελθόν. Και τούτο διότι ο σεβασμός και το απαραβίαστο των ανθρώπινων αξιών, καθώς και τα δικαιώματα των μειονοτήτων, αλλά και τα δικαιώματα όλων των ανθρώπων που κατοικούν στην επικράτεια της Ευρωπαϊκής αΕνωσης, αποτελούν ουσιαστικό στοιχείο της αρχής του κράτους δικαίου της Ευρωπαϊκής αΕνωσης. Για τον λόγο αυτόν ο Χάρτης των Θεμελιωδών Δικαιωμάτων θα πρέπει επίσης να αποκτήσει νομικά δεσμευτική ισχύ. Δεν θα πρέπει να παραμείνει μόνον μια διακήρυξη. Εξίσου σημαντικό είναι να υποστηρίξουμε τις δημοκρατικές δυνάμεις της Αυστρίας, κανείς από εμάς εξάλλου δεν επιζητά την απομόνωση της Αυστρίας. Γνωρίζουμε ότι η πλειοψηφία των Αυστριακών σέβεται αυτές τις αξίες. Επίσης, έχουν πραγματοποιήσει διαδηλώσεις, ασφαλώς δεν έγιναν όλες οι διαδηλώσεις εκτός Αυστρίας. Σε κινητοποίηση βρίσκονται σίγουρα και πολλοί ψηφοφόροι οι οποίοι χρησιμοποίησαν την ψήφο τους ως μέσο διαμαρτυρίας, καθώς επιζητούσαν επί μακρόν μια αλλαγή στην πολιτική της Αυστρίας. Κατά τη γνώμη μου, το Κοινοβούλιο θα πρέπει να υποστηρίξει αυτές τις δημοκρατικές δυνάμεις. Απευθύνω επίσης έκκληση στον Πρόεδρο της Αυστρίας να εξετάσει περαιτέρω όλες τις δυνατότητες σχηματισμού μιας κυβέρνησης που να αποτελείται από δημοκρατικές δυνάμεις.  Κυρία Πρόεδρε, κύριοι βουλευτές, θα ήθελα απλώς να τονίσω τη σημασία μιας στάσης όπως αυτή που ο πρόεδρος της Ομάδας μου, Francis Wurtz, υπενθύμισε πριν από λίγο. Εκτιμώ τις δηλώσεις της Προεδρίας του Συμβουλίου και τη θέση των χωρών που αρνήθηκαν επίσημες επαφές με την αυστριακή κυβέρνηση σε περίπτωση που το κόμμα του Jφrg Haider εισήρχετο στην κυβέρνηση. Αυτή η επισήμανσή μας είναι πολύ πιο σημαντική λόγω του ότι εμείς, ως γνωστό, διαφωνούμε ουσιαστικά με τις πολιτικές που ακολουθούνται από αυτήν την Ευρώπη: με τις οικονομικές και κοινωνικές πολιτικές της, με το δημοκρατικό της έλλειμα, με την εμπλοκή των ίδιων αυτών χωρών στο δραματικό πόλεμο των Βαλκανίων. Αυτή η διαφωνία μας τονίζει ακόμα περισσότερο τη σημερινή εκτίμηση: πρόκεται για ένα εξαιρετικό στοιχείο, γιατί εξαιρετικός είναι ο κίνδυνος της αναγέννησης, στην Ευρώπη, μιας παράλογης και νεοναζιστικής συνιστώσας. Αυτός ο κίνδυνος δεν αφορά την Αυστρία, αφορά την Ευρώπη. Ας μιλήσουμε για εμάς και όχι για την Αυστρία. Γνωρίζουμε τις κοινωνικές αιτίες που συμβάλλουν, με την ανεργία και την αβεβαιότητα, στην τροφοδότηση των τάσεων που οδεύουν προς αυτήν την κατεύθυνση. Γνωρίζουμε τις συνυπάρχουσες πολιτιστικές αιτίες - ξενόφοβες και ρατσιστικές - αλλά δεν μπορούμε να μην υποδείξουμε την πιθανότητα να δημιουργηθεί ένα εκρηκτικό μείγμα στην Ευρώπη, λόγω της ανικανότητας και της έλλειψης βούλησης αυτών των δυνάμεων της άκρας δεξιάς να τακτοποιήσουν τους λογαριασμούς τους με το ναζισμό. Γίνεται λόγος για το Αλπικό Τόξο, καθώς και για όλες τις χώρες μας : αυτή τη στιγμή δημιουργούνται οι συνθήκες εξαιτίας των οποίων μπορεί να αναβιώσει ένας κίνδυνος για τη δημοκρατία και τον ευρωπαϊκό πολιτισμό. Η θέση που πήρε η Προεδρία έδειξε ότι έχει συνείδηση αυτού του πολιτιστικού δράματος. Η Ευρώπη δείχνει να μην έχει ξεχάσει το Αουσβιτς. Η Ευρώπη δείχνει να έχει ψυχή. Τώρα όμως θα έπρεπε να είναι συνεπής όσον αφορά τις πράξεις της, και η πρώτη που θα έπρεπε να είναι συνεπής είναι η Επιτροπή η οποία, αντίθετα, έδειξε δείγματα αδιαφάνειας και αστάθειας που καθιστούν ακόμα σαφέστερη τη σημασία της στάσης της Προεδρίας. Αυτή ακριβώς είναι η διόρθωση που πρέπει να επιβληθεί στη δράση της Επιτροπής.  Κυρία Πρόεδρε, κύριοι συνάδελφοι, στα πλαίσια της θεμελιώδους δημοκρατικής αρχής του σεβασμού των ανθρωπίνων δικαιωμάτων και της ελευθερίας και κυριαρχίας των λαών, ενάντια σε κάθε νέο ή παλιό φασισμό, ναζισμό ή κομμουνισμό, και δεδομένου ότι όλοι οι προηγούμενοι ομιλητές μίλησαν για κυριαρχία του αυστριακού λαού, εμείς βλέπουμε, σήμερα, ότι αυτό ακριβώς το Κοινοβούλιο αρνείται αυτήν την κυριαρχία. Από την ανάγνωση του προγράμματος του αυστριακού Κόμματος των φιλελεύθερων-δημοκρατών δεν προκύπτουν στοιχεία ικανά να δικαιολογήσουν τις κατηγορίες για επιβουλή κατά των αρχών της ελευθερίας, δημοκρατίας και σεβασμού των ανθρωπίνων δικαιωμάτων, των θεμελιωδών ελευθεριών και του κράτους δικαίου, που κυρώθηκαν από το άρθρο των Συνθηκών. Θα ήθελα αντίθετα να επιστήσω την προσοχή των συναδέλφων στο γεγονός ότι ο Προεδρεύων, που ήταν τόσο επικριτικός απέναντι στην Αυστρία, παρέδωσε πρόσφατα τους κατοίκους του Μακάο στην κυριαρχία της Λαϊκής Δημοκρατίας της Κίνας. Ίσως όμως, για να ενισχύσουμε τη δημοκρατία της Ένωσης, να πρέπει σήμερα να απομονώσουμε την Αυστρία, να ενοχοποιήσουμε ένα δημοκρατικά εκλεγμένο κόμμα από τους αυστριακούς πολίτες και να εντάξουμε στην Ευρώπη την Τουρκία των Γκρίζων Λύκων.  Κυρία Πρόεδρε, κυρίες και κύριοι βουλευτές, συζητούμε ένα θέμα εξαιρετικής σοβαρότητας. Τίποτα λιγότερο και τίποτα περισσότερο από την παρουσία στην κυβέρνηση ενός κράτους μέλους μιας πολιτικής δύναμης, της οποίας το δόγμα και οι αρχές δεν συνάδουν προς τις εννοιολογικές και ηθικές βάσεις που διέπουν την Ένωση και θεσπίζονται στις ιδρυτικές της Συνθήκες. Μια απλή ανάγνωση του άρθρου του κεφαλαίου του πολιτικού προγράμματος του αυστριακού Φιλελεύθερου Κόμματος συνταράσσει κάθε δημοκρατική συνείδηση. Το να εκλαμβάνεται το εθνοτικό στοιχείο ως ο καθοριστικός παράγοντας ενός έθνους και η επιβεβαίωση της υπεροχής ενός έθνους έναντι των υπολοίπων, όπως ακριβώς αναγράφεται στο άρθρο, ξυπνά παλιούς εφιάλτες ενός αιώνα που μόλις αφήσαμε πίσω μας και που μερικοί ιστορικοί χαρακτήρισαν ως τον αιώνα της φρίκης, φρίκη που η απαράδεκτη φιλοσοφία του πολιτικού προγράμματος του κ. Haider ξαναζωντανεύει μπροστά στα έκπληκτα βλέμματά μας. Βεβαίως και ο αυστριακός λαός είναι κυρίαρχος και βεβαίως οφείλουμε να σεβόμαστε την αρχή της μη ανάμιξης στις εσωτερικές υποθέσεις ενός κράτους μέλους. Δεν είναι όμως εκεί το πρόβλημα. Το πρόβλημα είναι το εάν η Ένωση μπορεί να παραμείνει αδιάφορη στον σχηματισμό κυβέρνησης σε ένα κράτος μέλος που περιλαμβάνει ένα κόμμα με τέτοια χαρακτηριστικά. Η απάντησή μας σε αυτό το καίριο ερώτημα είναι όχι. Ο Κόνραντ Αντενάουερ είχε πει κάποτε - και ήξερε τι έλεγε - ότι ο πιο ασφαλής τρόπος για να ηρεμήσεις μια τίγρη είναι να της επιτρέψεις να σε καταβροχθίσει. Η ιστορία είναι η σύνοψη εκείνων των πραγμάτων που θα μπορούσαν να είχαν αποφευχθεί. Συνεπώς, κυρία Πρόεδρε, αγαπητοί συνάδελφοι, η Ένωση και το Σώμα πρέπει να στείλουν ένα ξεκάθαρο μήνυμα στην κοινή γνώμη ότι απορρίπτουν την τίγρη της μη ανοχής, της ξενοφοβίας και του ολοκληρωτισμού, για να μην προσθέσουμε άλλο ένα σφάλμα στον μακρύ κατάλογο κρουσμάτων παραίτησης, αποποιήσης και καιροσκοπισμού που σηματοδοτούν το παρελθόν της Ευρώπης και που πληρώσαμε τόσο ακριβά.  Κυρία Πρόεδρε, αγαπητοί συνάδελφοι, η Ένωσή μας δημιουργήθηκε γύρω από αυτήν την ιδέα: "ποτέ ξανά αυτό". Και αυτό υποδήλωνε "ποτέ ξανά ξενοφοβία, στρατόπεδα συγκεντρώσεως, αντισημιτισμός, ποτέ ξανά εθνικιστικές εξάρσεις, ποτέ ξανά πόλεμοι". Το νόημα της Ευρωπαϊκής Ένωσης δεν είναι άλλο από την βούληση να υπερβεί αυτήν τη φριχτή ιστορία του εικοστού αιώνα, η οποία στην καρδιά της Ευρώπης σκότωνε κάθε ανθρωπιστικό ιδεώδες και οποία παραμένει σήμερα εξαιρετικά επίκαιρη. Δεν είναι αλήθεια ότι εφόσον μια κυβέρνηση συμμαχεί με νεοφασίστες, κάπου στην Ευρώπη, αυτό αποτελεί μόνο πρόβλημα εθνικής κυριαρχίας, δεδομένου ότι η Ένωσή μας δεν αποτελείται από κράτη - έθνη τα οποία έχουν παρατεθεί και τα οποία συνάπτουν συμφωνίες μεταξύ τους προκειμένου να βελτιώσουν την τύχη τους. Πρόκειται για ένα κοινό πεπρωμένο όπου, όταν αμφισβητείται το θεμελιώδες, όταν οι διακυβεύονται οι αξίες, πρέπει να εγκύψουμε όλοι οι δημοκράτες μαζί για να βρούμε τις λύσεις για να μην επαναληφθούν τα λάθη του παρελθόντος. Ας διδαχθούμε από το παρελθόν. Στη δεκαετία του τριάντα, όταν ο Αδόλφος Χίτλερ είχε εκλεγεί δημοκρατικά, αν και αποτελούσε μειοψηφία, πολλοί θεωρούσαν ότι το γεγονός αυτό δεν ήταν και τόσο σοβαρό και στη χώρα μου, κύριε Poettering, αρκετοί άνδρες και γυναίκες προερχόμενοι από την δεξιά, ίσως όμως και από αλλού, έλεγαν: "καλύτερα ο Χίτλερ παρά το Λαϊκό Μέτωπο". Επέτειναν τις διαφορές τους για να προσπεράσουν το ουσιώδες και έτσι συνέβη η τραγωδία. Πρέπει να αντιδράσουμε άμεσα, σθεναρά και όντας ενωμένοι. Θα προτιμούσα κ. Poettering να σας άκουγα να μιλάτε στον αυστριακό πρόεδρο, ο οποίος είμαστε σίγουροι ότι σήμερα νιώθει ιδιαίτερα αμήχανα εξαιτίας αυτής της βρόμικης συνεργασίας που σύναψε μια κυβέρνηση. Πρέπει συνεπώς να αντιδράσουμε άμεσα και σθεναρά. Βέβαια, η συνθήκη προβλέπει την ύπαρξη ενός φραγμού όταν οι πράξεις καθίστανται ανυπόφορες και θα μπορούσα να πω ως και "ανεπανόρθωτες". Η ιστορία μας δίδαξε ότι οι φασίστες εναλλάσσουν την ηπιότητα με τις απειλές: στην αρχή, χρησιμοποιούν την ηπιότητα, στις λαϊκιστικές και ξενόφοβες ομιλίες τους και στη συνέχεια τις απειλές για να μπορέσουν να παρουσιαστούν στα όργανα και προοδευτικά να διεισδύσουν σε αυτά, να τα διαβρώσουν, μέχρι την ημέρα που θα περάσουν στη δράση. Και εκείνη την ημέρα είναι πάρα πολύ αργά. Επομένως, η συνθήκη μας προέβλεψε την ύπαρξη φραγμών για τότε που θα είναι πάρα πολύ αργά, όμως εμείς δεν βρισκόμαστε σε αυτό το σημείο: σήμερα πρέπει να αποφύγουμε να φτάσουμε σε αυτούς τους φραγμούς. Πρέπει επομένως, να βρούμε μια πολιτική λύση. Ως προς αυτό, στηρίζω τις θέσεις του Συμβουλίου και λυπάμαι λιγάκι για την σχετική ευαισθησία, την σχετική μαλθακότητα της Επιτροπής, η οποία, ωστόσο, θα πρέπει να προσέχει ανελλιπώς καθημερινά, με αποφασιστικότητα και διαρκώς, γιατί οι φασίστες βασίζονται στην μαλθακότητα της δημοκρατίας, βασίζονται στον χρόνο για να μας εκμεταλλευτούν και ελπίζουν ότι τελικά θα επιβληθούν. Για αυτό πρέπει να αντιδράσουμε αμέσως. Εάν σήμερα δεν στηρίζουμε σθεναρά το Συμβούλιο, η ιστορία θα μας κρίνει λέγοντας: πραγματοποίησαν ένα πολιτικό Μόναχο.  Κυρία Πρόεδρε, χαίρομαι που η Αυστρία σέβεται την επιθυμία της μεγάλης πλειοψηφίας του λαού της και είμαι της γνώμης ότι, με τη σύσταση αυτής της κυβέρνησης, η δημοκρατία σημειώνει σημαντική νίκη. Πρέπει να είμαστε απόλυτα σαφείς: μία Ευρώπη η οποία εξελίσσεται σε ένα είδος "μεγάλου αδελφού"; και που χρησιμοποιεί σταλινικές μεθόδους για να επιτηρεί την, σύμφωνα με αριστερές αντιλήψεις, "χρηστή πολιτική συμπεριφορά" του ενός ή του άλλου κράτους μέλους, μια τέτοια Ευρώπη μάς είναι εντελώς ανεπιθύμητη. Η ευρωπαϊκή δημοκρατία και η αυστριακή δημοκρατία δεν έχουν να διδαχθούν τίποτα από κανέναν - και οπωσδήποτε όχι από τη βελγική κυβέρνηση στην οποία συμμετέχουν διεφθαρμένα κόμματα που χρηματοδοτούνται από εμπόρους όπλων. Τη βελγική κυβέρνηση η οποία όρισε Επίτροπο τον πρόεδρο ενός διεφθαρμένου κόμματος που έχει καταδικαστεί από το Δικαστήριο. Ευχαριστούμε σήμερα το λαό της Αυστρίας γι' αυτή τη δημοκρατική νίκη η οποία είναι ιδιαίτερα σημαντική για όλους τους λαούς της Ευρώπης και για όλους εκείνους οι οποίοι σέβονται τις ατομικές ελευθερίες και την ελευθερία έκφρασης των πεποιθήσεων.  Κυρία Πρόεδρε, τη συζήτηση αυτή άνοιξε ο κ. Da Costa, ο οποίος απλώς επιβεβαιώνει πως η Προεδρία της ΕΕ προσπαθεί να επηρεάσει τη σύνθεση μιας κυβέρνησης ενός από τα κράτη μέλη. Η σημερινή συζήτηση και το γενικό πλαίσιο στο οποίο εντάσσεται ενίσχυσαν την άποψη πως στο Συμβούλιο, στην Επιτροπή και στο ίδιο το Ευρωπαϊκό Κοινοβούλιο κυριαρχούν οι σοσιαλιστές. Η αντιπροσωπεία μου των Βρετανών βουλευτών του Συντηρητικού και Ενωτικού Κόμματος απορρίπτει πλήρως τη φιλοσοφία στην οποία βασίζεται το Φιλελεύθερο Κόμμα της Αυστρίας, καθώς και το πρόγραμμά του και το ύφος που χρησιμοποιεί. Συμμεριζόμαστε τη γενικευμένη αγανάκτηση που προκαλεί η στάση του εν λόγω κόμματος έναντι της ιστορίας, και ιδιαίτερα έναντι του Δευτέρου Παγκοσμίου Πολέμου, αλλά και οι πολιτικές του όσον αφορά τη διεύρυνση, τη μετανάστευση και φυλετικά θέματα, καθώς και η στάση του έναντι της ίδιας της Ευρωπαϊκής Ένωσης. Ωστόσο, η οργή μας στρέφεται και κατά της ανοχής της Αριστεράς για την τυραννία, την τρομοκρατία και τις υπερβάσεις εξουσίας της πρώην Σοβιετικής Ένωσης. Έστω και σήμερα, είναι ασφαλώς καιρός να σπάσει το Κόμμα των Ευρωπαίων Σοσιαλιστών τους αδελφικούς δεσμούς του με το Κομμουνιστικό Κόμμα της Κίνας. Δεν ακούστηκε λέξη από τις ίδιες αυτές κυβερνήσεις της ΕΕ σχετικά με κυβερνήσεις συνασπισμού όπου συμμετέχουν κομμουνιστές σύντροφοι στη Γαλλία, στην Ιταλία και στη Γερμανία, ούτε βέβαια σχετικά με την προθυμία της βρετανικής κυβέρνησης να τους προωθήσει σήμερα ως υπουργούς στη Βόρειο Ιρλανδία, συμπράττοντας με τρομοκρατικές οργανώσεις. Αυτό, κυρία Πρόεδρε, αποτελεί υποκρισία εκ μέρους της Αριστεράς. Καταδικάζουμε λοιπόν αυτή την υποκρισία και τη χρησιμοποίηση διπλών μέτρων και σταθμών, ιδιαίτερα εκ μέρους της βρετανικής κυβέρνησης και των υπόλοιπων κυβερνήσεων της ΕΕ των οποίων προΐστανται σε μεγάλο βαθμό σοσιαλιστές, συμπεριλαμβανομένης της κυβέρνησης των Ηνωμένων Πολιτειών. Οφείλουμε ωστόσο να αναγνωρίσουμε πως η δημοκρατική διαδικασία καταλήγει μερικές φορές σε δυσάρεστα αποτελέσματα. Σε αυτή την περίπτωση απαιτείται η λήψη μέτρων για την αντιμετώπιση των υποκείμενων αιτίων, συμπεριλαμβανομένης εξέτασης της ίδιας της εκλογικής διαδικασίας. Αυτό θα πρέπει να είναι το καθήκον μας και όχι μια πολιτική υποκριτική στάση.  Κυρία Πρόεδρε, κύριε εκπρόσωπε του Συμβουλίου, κύριε Επίτροπε, πριν από μία εβδομάδα ολοκληρώθηκε στη Στοκχόλμη η μεγάλη Διεθνής Διάσκεψη για το Ολοκαύτωμα. Σκοπός αυτής της διάσκεψης ήταν να καταπολεμηθεί η αμνησία και το κακό που στη σημερινή κοινωνία εμφανίζονται με τη μορφή της ξενοφοβίας και του νεοναζισμού. Θα ήταν προσβολή για το σκεπτικό που απετέλεσε το υπόβαθρο γι' αυτήν τη διάσκεψη και για ολόκληρη τη διεθνή κοινότητα να προσκληθεί, σε αυτούς τους καιρούς, στα θεσμικά όργανα της ΕΕ ένα κόμμα που φλερτάρει με τον ναζισμό και την ξενοφοβία. Δεύτερον, θέλω να δηλώσω ότι πρέπει να είμαστε συνεπείς απέναντι στους εαυτούς μας και στις αξίες μας. Ζητούμε από τις υποψήφιες χώρες και τις χώρες με τις οποίες συνεργαζόμαστε στα πλαίσια του Συμφώνου Lomι, να σεβαστούν τα ανθρώπινα δικαιώματα και να είναι ανεκτικοί με τον συνάνθρωπο. Αυτό πρέπει να ισχύει και για εμάς τους ίδιους. Αυτός είναι ο λόγος που ανησυχούμε γι' αυτές τις παρασκηνιακές ενέργειες που λαμβάνουν χώρα στην Αυστρία. Δεν μπορούμε να συνεχίσουμε σαν να μην έχει συμβεί τίποτα. Είμαστε σ' ένα σταυροδρόμι στην Ένωση. Η Ένωση δεν είναι μόνο μια οικονομική κοινότητα, αλλά, μια κοινότητα αξιών που την παίρνουμε στα σοβαρά. Κάτι έχει συμβεί: η Ένωση αποκτά σπονδυλική στήλη και ψυχή.  Κυρία Πρόεδρε, όλος ο κόσμος επεσήμανε ότι σήμερα είναι μια πολύ σημαντική μέρα, είναι η μέρα της πρώτης συζήτησης σχετικά με τον ευρωπαϊκό πολιτικό βίο. Και δεν είναι τυχαίο. Κατά τη γνώμη μου το ραντεβού που έχουμε σήμερα δεν είναι το ραντεβού της Ευρώπης, των θεσμικών μας οργάνων, με την Αυστρία ή με το κόμμα του κ. Haider. Είναι το ραντεβού της Ευρώπης με τον εαυτό της, με τον λόγο ύπαρξής της, με τους λόγους για τους οποίους παρευρισκόμαστε σε αυτό το ημικύκλιο. Το ημικύκλιο αυτό δεν δημιουργήθηκε για τα εμπορεύματα, δεν δημιουργήθηκε για τα χρήματα. Το ημικύκλιο αυτό, και τα ευρωπαϊκά θεσμικά όργανα δημιουργήθηκαν για κάποιες αξίες, για μια ηθική και για ένα πνεύμα. Ωστόσο, κατά τον εικοστό αιώνα, είδαμε ότι οι δημοκρατίες μπορούσαν να απειληθούν και ότι η ηθική, οι αξίες και το πνεύμα που ανέφερα παραπάνω ήταν δυνατό να πληγούν θανάσιμα από κάποιους ιούς που φέρουν ένα όνομα: εθνικιστική έξαρση, λαϊκισμός και προτεραιότητα της φυλής. Αρκεί όμως να διαβάσει κανείς το πρόγραμμα του κόμματος του κ. Haider, του Κόμματος της Ελευθερίας, καθώς σε κάθε κεφάλαιο συναντούμε την εθνικιστική έξαρση, τον λαϊκισμό και την προτεραιότητα της φυλής. Διαβάζω μόνο μια φράση που ο φίλος μου Vidal-Quadras διάβασε πριν από εμένα "η πατρίδα ορίζεται από τον χώρο της, την κουλτούρα της και από την φυλή της, τοπικά, εθνικά και πολιτισμικά". Ε λοιπόν, δεν μπορούμε να δεχτούμε αυτές τις δηλώσεις. Για αυτό τον λόγο, θα πρέπει, κατά τη γνώμη μου, το Ευρωπαϊκό Κοινοβούλιο που είναι πιο ελεύθερο ως προς τις ενέργειες και τις δηλώσεις του από ό, τι το Συμβούλιο ή η Επιτροπή, να χαιρετίσει εκείνα τα κράτη και τα ευρωπαϊκά όργανα που είχαν το θάρρος να πουν "όχι", να πει, κυρία Πρόεδρε, ότι εξ ονόματός μας κάνατε μια δήλωση η οποία μας τιμά, να εκφράσει με σαφήνεια, χωρίς παρεκκλίσεις, την αντίθεση και την καταδίκη της για όσα δρομολογούνται στην Αυστρία και να θυμηθεί την δήλωση που έκανε την ημέρα της συμφωνίας του Μονάχου ένας μεγάλος γάλλος χριστιανοδημοκράτης, ο οποίος είχε πει ότι "εφόσον πρόκειται να πει κανείς "όχι", η καλύτερη στιγμή για να το κάνει είναι η πρώτη".  Κυρία Πρόεδρε, ανησυχούμε, και όταν λέω ανησυχούμε εννοώ εμάς τους Βέλγους χριστιανοδημοκράτες μαζί με πολλούς άλλους συναδέλφους. Ο κυβερνητικός συνασπισμός που σχηματίζεται στην Αυστρία είναι βεβαίως εσωτερική υπόθεση αυτού του κράτους μέλους, αναμφισβήτητα όμως έχει και μια ευρωπαϊκή διάσταση. Το λέω αυτό γιατί θα πρέπει να διερωτηθούμε τι είναι αυτό που μας συνδέει στην Ευρώπη. Κατά κύριο λόγο πρόκειται για τις αξίες και τις αρχές της ελευθερίας, της δημοκρατίας και του σεβασμού των δικαιωμάτων του ανθρώπου. Ο Πρόεδρος του Φιλελεύθερου Κόμματος της Αυστρίας, Haider, προέβη επανειλημμένως σε δηλώσεις από τις οποίες προκύπτει ότι περιφρονεί τις αξίες αυτές. Περιφρονεί επίσης και τη στοιχειώδη διπλωματική ευγένεια. Πρόκειται για έναν επικίνδυνο άνδρα. Τα χριστιανοδημοκρατικά κόμματα στη χώρα μου έχουν προ πολλού κάνει την επιλογή τους, στην οποία και επιμένουν, να ακούσουν μεν τις διαμαρτυρίες των ψηφοφόρων της άκρας δεξιάς, να μην διαπραγματευτούν όμως ποτέ με ηγέτες της παράταξης αυτής. Πρέπει να δίδεται προτεραιότητα στις αξίες και όχι στην εξουσία. Αυτό που συμβαίνει στην Αυστρία μάς προξενεί λύπη. Ακόμη χειρότερα μάλιστα, θα μπορούσα να πω ότι μας συγκλόνισε και μας απογοήτευσε πάρα πολύ. Καλούμε το ΦVP να αναζητήσει άλλες λύσεις, έστω και την τελευταία στιγμή. Θα επιμείνουμε στις διατάξεις του άρθρου της Συνθήκης. Θα συνεχίσουμε να καταπολεμούμε την προέλαση της άκρας δεξιάς. Εάν παρ' όλα αυτά προχωρήσει το συνασπισμός, τότε απευθύνουμε έκκληση στους συναδέλφους μας του ΦVP να εγγυηθούν στα διάφορα προγράμματα, με λόγια και με πράξεις, ότι θα σεβαστούν τις αρχές και τις αξίες που αποτελούν το θεμέλιο της ευρωπαϊκής ολοκλήρωσης. Κυρία Πρόεδρε, κυρίες και κύριοι συνάδελφοι, η Αυστρία έχει επωμισθεί μια βαριά ευθύνη.  Κυρία Πρόεδρε, κυρίες και κύριοι, είναι έκδηλο ότι υπάρχει σε πολύ μεγάλο βαθμό ομοθυμία ανάμεσά μας στο Σώμα σε σχέση με την απόρριψη του Haider και της πολιτικής του. Είναι όμως επίσης σαφές ότι υπάρχουν διαφορετικές αντιλήψεις όσον αφορά τον τρόπο με τον οποίο μπορεί να καταπολεμηθεί αποτελεσματικότερα η πολιτική αυτή. Αναρωτηθήκατε ποτέ τι αντίκτυπο έχει άραγε στην ίδια την Αυστρία η συζήτηση που διεξάγουμε εδώ καθώς και η ανακοίνωση της Προεδρίας του Συμβουλίου το περασμένο Σαββατοκύριακο; Αναρωτηθήκατε αν φέρουμε και εμείς ένα μέρος της ευθύνης για την περαιτέρω εξέλιξη της πολιτικής κατάστασης στη Αυστρία, εάν πάρουμε φόρα και την κρίνουμε; Αναρωτηθήκατε τι θα γινόταν εάν εκπληρωνόταν η επιθυμία που εξέφρασε μια συνάδελφος και διεξάγονταν πράγματι τις επόμενες μέρες εκλογές στην Αυστρία; Όλοι οι παρατηρητές είναι σύμφωνοι ότι κάτι τέτοιο θα ενδυνάμωνε ακόμα περισσότερο τον Haider. Ποιος μπορεί να το θέλει αυτό; Δεν έχουμε άραγε την ευθύνη να σκεφθούμε με ποιο τρόπο θα καταπολεμήσουμε την πολιτική αυτή; Η Ευρώπη είναι μια κοινότητα δικαίου. Στις θεμελιώδεις αρχές που οφείλουμε να υποστηρίζουμε ανήκουν η δημοκρατία, ο σεβασμός των ανθρωπίνων δικαιωμάτων και το κράτος δικαίου. Η επιταγή της δημοκρατίας περιλαμβάνει και το ότι τα αποτελέσματα εκλογών δεν επιδέχονται κριτικής αλλά πρέπει να γίνονται σεβαστά. Ως εκ τούτου πρέπει να σεβαστούμε το γεγονός ότι οι Αυστριακοί πήραν αυτήν την απόφαση, για λόγους που οφείλονται στην δική τους πολιτική. Είναι ζήτημα κράτους δικαίου η Προεδρία του Συμβουλίου να μην εκφράζεται όπως έκανε, δηλαδή με έναν τρόπο που αντίκειται στις Συνθήκες.  Κυρία Πρόεδρε, στα μέρη μου λένε "it' s three times for a Welshman" , και νομίζω πως θα διαπιστώσετε κατά τη διάρκεια της σημερινής συζήτησης πως εξέφρασα τρεις φορές την επιθυμία μου να απαντήσω πολύ συνοπτικά σε αυτή την εξαιρετική, και σε ορισμένες περιπτώσεις, συγκινητική συζήτηση. Θα ήθελα πρώτα απ' όλα να εκφράσω τις ευχαριστίες μου εκ μέρους του Προέδρου Prodi και των συναδέλφων μου στην Επιτροπή για την υποστήριξη και την κατανόηση που επέδειξαν αρκετοί βουλευτές του Κοινοβουλίου έναντι της θέσης που έλαβε η Επιτροπή στη χθεσινή δήλωσή της. Πρέπει φυσικά να απαντήσω επίσης στο γεγονός πως κατά τη διάρκεια της συζήτησης έγιναν αναφορές - και χρησιμοποιώ ορισμένες από τις λέξεις που ακούστηκαν - στην ασάφεια, στον εφησυχασμό και στην αδυναμία της γνώμης της Επιτροπής. Έχω χρέος να πω στο Κοινοβούλιο πως δεν υπάρχει ούτε ασάφεια ούτε αδυναμία ή εφησυχασμός στη γνώμη που εξέφρασε, ούτε βεβαίως στη δράση που ανέλαβε, η Επιτροπή σε αυτό το θέμα. Δηλώσαμε ρητώς χθες το πρωί, όπως και ο Πρόεδρος σήμερα το απόγευμα, πως συμμεριζόμαστε τις ανησυχίες που εξέφρασαν δεκατέσσερα κράτη μέλη στη δήλωσή τους τη Δευτέρα. Δεύτερον, δηλώσαμε σαφέστατα πως θα συνεργαστούμε στενά με όλα τα κράτη μέλη για να εξετάσουμε πως εξελίσσεται η κατάσταση στην Αυστρία. Τρίτον, είπαμε κατηγορηματικότατα πως θα υποστηρίξουμε άφοβα και αμερόληπτα τις αξίες και τις διατάξεις του άρθρου της Συνθήκης και πως θα εκπληρώσουμε το καθήκον μας βάσει του άρθρου της Συνθήκης, ώστε να εξασφαλιστεί η προάσπιση αυτών των αξιών της ελευθερίας και της δημοκρατίας καθώς και των θεμελιωδών ελευθεριών. Σε όλα αυτά δεν υπάρχει ίχνος εφησυχασμού, αδυναμίας και ασάφειας. Επιπλέον, λέγοντας πως αυτή είναι η άποψη της Επιτροπής, συμπεριλαμβάνω τον αγαπητό μου συνάδελφο Franz Fischler, ο οποίος κατάγεται από την Αυστρία και ο οποίος απέδειξε για μια ακόμα φορά την ακεραιότητα και την ανεξαρτησία του ως μέλος της Ευρωπαϊκής Επιτροπής, ενόρκως, συμμετέχοντας στη δήλωση στην οποία προβήκαμε χθες το πρωί. Όποιος επομένως καλεί τον Franz Fischler να λογοδοτήσει κατά κάποιον τρόπο για το γεγονός πως είναι Αυστριακός θα πρέπει να εξετάσει τα δικά του κίνητρα στο πλαίσιο μιας συζήτησης που σκιάστηκε κατ' ανάγκη από αναφορές στην ξενοφοβία και σε ακόμα πιο επικίνδυνα δεινά αυτού του κόσμου. Το λέω αυτό με αισθήματα φιλίας και εκτίμησης προς τον φίλο μου και συνάδελφο Franz Fischler. Θέλω επίσης να προσθέσω, κυρία Πρόεδρε, πως η κατανόηση της θέσης μας από την Προεδρία, την πορτογαλική Προεδρία, καταδείχτηκε με τον πλέον σαφή τρόπο από τον κ. Da Costa όταν είπε πως "η Πορτογαλία και τα υπόλοιπα κράτη μέλη θέλουμε να εξασφαλίσουμε ότι η παρούσα κατάσταση δεν θα επηρεάσει τη λειτουργία της κοινοτικής μηχανής";. Αυτό είναι ασφαλώς προς το συμφέρον όλων. Προκειμένου να εξασφαλιστεί η προάσπιση της Συνθήκης, καθώς και η υποστήριξή μας προς την κοινοτική μηχανή, ακολουθούμε την πορεία δράσης που καταγράψαμε στη χθεσινή μας δήλωση. Και θα συνεχίσουμε να το πράττουμε, κυρία Πρόεδρε, άφοβα και αμερόληπτα. Αυτό είναι το καθήκον μας. Είναι επίσης θέμα πεποιθήσεων. Και μια τελευταία παρατήρηση. Κατανοούμε το πλαίσιο της σημαντικής αυτής συζήτησης. Υπάρχουν πολλοί εδώ που, όπως και εγώ, έχουν εξοικειωθεί εδώ και πολλά χρόνια με τις προσβλητικές δηλώσεις του κυρίου Haider, με την ξενοφοβία που διακρίνει πολλά στοιχεία της πολιτικής του καθώς και με τη στρατηγική του να εναλλάσσει απειλητικές δηλώσεις και συγγνώμες, μερικές φορές μάλιστα από τη μια μέρα στην άλλη. Το κατανοούμε αυτό, όπως θυμόμαστε επίσης τη μικρή και επιλεκτική μνήμη που τον χαρακτηρίζει μερικές φορές όσον αφορά τον ναζισμό. Όταν μάλιστα το θυμόμαστε, τόσο εγώ όσο και οι συνάδελφοι μου εξοργιζόμαστε φυσικά, όπως εξάλλου και πολλοί άλλοι από όλες τις πλευρές αυτού του Κοινοβουλίου. Ωστόσο, η Επιτροπή πρέπει να ενεργεί βάσει των αξιών και του νόμου και όχι μόνο βάσει του ενστίκτου. Γι' αυτό άλλωστε φθάσαμε στο συμπέρασμα στο οποίο καταλήξαμε χθες το πρωί. Και γι' αυτό υποστηρίζουμε αυτό το συμπέρασμα καθώς εξακολουθούμε να προασπίζουμε τις αξίες και τον νόμο. Χωρίς αδυναμία, εφησυχασμό ή ασάφεια, αλλά στην υπηρεσία ολόκληρης της Ένωσης και κάθε κράτους μέλους της Ένωσης καθώς και των πολιτών της. Θα συνεχίσουμε αυτή την πορεία δυναμικά και με συνέπεια και, όπως είπε ο κ. Cox κατά τη διάρκεια της συζήτησης, "απαραιτήτως με μεγάλη επαγρύπνηση" .  Δεδομένου πως ο κ. Da Costa παρακολουθεί αυτές τις παρατηρήσεις από τα πίσω έδρανα της αίθουσας, διερωτώμαι κατά πόσον ο κ. Kinnock μπορεί να επιβεβαίωσει πως η Επιτροπή υποστηρίζει την άποψη που εξέφρασε σαφώς ο κ. Da Costa σήμερα, καθώς και στην πρόσφατη δήλωση της Προεδρίας εκ μέρους των αρχηγών κρατών και κυβερνήσεων. Υποστηρίζει η Επιτροπή την άποψη του Συμβουλίου;  Κυρία Πρόεδρε, η Επιτροπή είπε χθες το πρωί πως λαμβάνει υπόψη τις απόψεις που εξέφρασαν υπό μορφή κοινής δήλωσης δεκατέσσερα κράτη μέλη και πως συμμερίζεται την ανησυχία από την οποία εκπορεύεται αυτή η δήλωση. Νομίζω λοιπόν πως μπορεί να θεωρηθεί αυτονόητο πως από χθες το πρωί, μόλις η Επιτροπή μπόρεσε να συζητήσει το θέμα, η άποψή της συμφωνεί με την άποψη δεκατεσσάρων από τα κράτη μέλη.  . Ευχαριστώ, κύριε Επίτροπε Kinnock. Νομίζω ότι μόλις βιώσαμε μια σπουδαία πολιτική συζήτηση, αντάξια της κατάστασης και αυτού που θα μπορούσαμε να αναμένουμε από αυτήν. Αγαπητοί συνάδελφοι, σας ευχαριστώ. Η συζήτηση επί επικαίρων, επειγόντων και σημαντικών θεμάτων έληξε. Η ψηφοφορία θα διεξαχθεί αύριο, στις  Προσφυγή στην αρχή της πρόληψης . Η ημερήσια διάταξη προβλέπει την ανακοίνωση της Επιτροπής σχετικά με την προσφυγή στην αρχή της προφύλαξης.  Θέλω να ξεκινήσω εκφράζοντας την ικανοποίησή μου που παρουσιάζω αυτή την ανακοίνωση, η οποία συντάχθηκε από κοινού με τους David Byrne και Erkki Liikanen, σχετικά με την προσφυγή στην αρχή της προφύλαξης. Η αρχή της προφύλαξης δεν είναι καινούρια ιδέα. Χρησιμοποιείται εδώ και κάποιον καιρό από την Κοινότητα σε μια σειρά πολιτικών: στην πολιτική για το περιβάλλον, για την υγεία των ανθρώπων και των ζώων καθώς και στη φυτοϋγειονομική πολιτική. Η εν λόγω αρχή αναφέρεται εξάλλου ρητώς στις περιβαλλοντικές διατάξεις της Συνθήκης της ΕΚ μετά το Μάαστριχτ. Συναντάται επίσης σε μια σειρά διεθνών κειμένων, όπως π.χ. στη Διακήρυξη του Ρίο και στο πλέον πρόσφατο Πρωτόκολλο για τη Βιοασφάλεια. Η αρχή της προφύλαξης είναι σαφής ως προς την ουσία της. Αφορά τη λήψη μέτρων σε δεδομένο τομέα πολιτικής όταν η επιστήμη δεν παρέχει κατηγορηματική απάντηση, αλλά όπου υπάρχουν βάσιμοι λόγοι ανησυχίας πως οι ενδεχόμενοι κίνδυνοι είναι αρκετά σοβαροί ώστε να απαιτείται η λήψη μέτρων. Ωστόσο, η χρήση της αρχής της προφύλαξης επισύρει όλο και περισσότερο την προσοχή τα τελευταία χρόνια. Γεγονότα όπως η ΣΕΒ και η κρίση της διοξίνης έδωσαν το έναυσμα για μια όλο και ευρύτερη δημόσια συζήτηση σχετικά με τις συνθήκες υπό τις οποίες δικαιολογείται και είναι απαραίτητη η προληπτική δράση. Ενόψει λοιπόν του αυξανόμενου αυτού ενδιαφέροντος, η Επιτροπή θεώρησε πως θα ήταν χρήσιμο να παρουσιάσει μια ανακοίνωση προκειμένου να εκθέσει τη θέση της σχετικά με τη χρήση της αρχής της προφύλαξης. Ο βασικός στόχος της ανακοίνωσης είναι διπλός: αφενός να εξηγήσει με σαφή και συνεκτικό τρόπο πώς η Επιτροπή εφαρμόζει, και προτίθεται να εφαρμόσει, την αρχή της προφύλαξης στη διαχείριση κινδύνων και αφετέρου να παρουσιάσει κατευθυντήριες γραμμές για την εφαρμογή της βάσει λογικών και συνεκτικών αρχών. Ελπίζουμε επίσης πως η ανακοίνωση θα βοηθήσει να διαμορφωθεί μια καλύτερη κοινή αντίληψη του τρόπου διαχείρισης κινδύνων και να καταρριφθούν οι φόβοι για ενδεχόμενη χρησιμοποίηση της αρχής της προφύλαξης με τρόπο αυθαίρετο, ή προκειμένου να συγκαλυφθεί ο εμπορικός προστατευτισμός. Η αφετηρία της Επιτροπής για την εφαρμογή της αρχής της προφύλαξης είναι η ανάγκη να εξασφαλίσει υψηλό επίπεδο προστασίας στους τομείς του περιβάλλοντος, της υγείας των ανθρώπων και των ζώων καθώς και στον φυτοϋγειονομικό τομέα. Αυτός ο στόχος δεν μπορεί φυσικά να χρησιμοποιηθεί για να δικαιολογήσει παράλογα ή αυθαίρετα μέτρα, αλλά σημαίνει όντως πως μπορούν να ληφθούν μέτρα ακόμα και σε περιπτώσεις όπου η επιστήμη δεν παρέχει σαφείς απαντήσεις. Υπό αυτή την έννοια, ενώ η αρχή της προφύλαξης δεν αφορά την πολιτικοποίηση της επιστήμης, όπως ισχυρίζονται ορισμένοι, μας μεταφέρει όντως στα σταυροδρόμια επιστήμης και πολιτικής. Η αρχική απόφαση να εφαρμοστεί η αρχή της προφύλαξης εξαρτάται σε μεγάλο βαθμό από το επίπεδο της επιδιωκόμενης προστασίας και από το επίπεδο του κινδύνου που είναι έτοιμοι να δεχθούν οι παράγοντες λήψης αποφάσεων για την κοινωνία. Η εν λόγω απόφαση είναι επομένως εκ φύσεως πολιτική. Ωστόσο, τα μέτρα που ενδέχεται να ληφθούν στη συνέχεια πρέπει να συμμορφώνονται προφανώς με τις γενικές αρχές που ισχύουν για τη διαχείριση κινδύνων, και επομένως οι κατευθυντήριες γραμμές για την εφαρμογή της αρχής της προφύλαξης συνιστούν το βασικό στοιχείο της ανακοίνωσης. Τα μέτρα που λαμβάνονται πρέπει να είναι ανάλογα του επιλεγόμενου επιπέδου προστασίας - δεν χρησιμοποιούμε δηλαδή τη βαριά για να σπάσουμε ένα καρύδι. Τα εν λόγω μέτρα πρέπει να είναι απαλλαγμένα διακρίσεων κατά την εφαρμογή τους, δηλαδή να μη διαφοροποιούνται με βάση τη γεωγραφική προέλευση. Πρέπει επίσης να είναι σύμφωνα με ανάλογα μέτρα που έχουν ήδη ληφθεί. Για παράδειγμα, εάν ένα προϊόν έχει εγκριθεί, πρέπει να εγκρίνονται και άλλα παρόμοια προϊόντα. Τα μέτρα βασίζονται σε εξέταση του ενδεχόμενου οφέλους και κόστους της δράσης ή της έλλειψης δράσης, δηλαδή τα μέτρα πρέπει να είναι αποτελεσματικά ως προς το κόστος, να υπόκεινται σε αναθεώρηση υπό το φως νέων επιστημονικών στοιχείων και να διευκρινίζουν σαφώς ποιος φέρει την ευθύνη για την προσκόμιση των επιστημονικών στοιχείων που είναι απαραίτητα για μια πληρέστερη εκτίμηση των κινδύνων, δηλαδή για το βάρος της απόδειξης. Όλα αυτά τα στοιχεία πρέπει να εφαρμόζονται αθροιστικά. Είναι επίσης σημαντικό να έχουμε κατά νου πως υπάρχει ένα ευρύ φάσμα μέτρων που μπορούν να ληφθούν κατά την εφαρμογή της αρχής της προφύλαξης, π.χ. ένα πρόγραμμα έρευνας, εκστρατείες ενημέρωσης του κοινού, συστάσεις και λοιπά. Επομένως, η εφαρμογή της αρχής της προφύλαξης δεν συνεπάγεται αυτομάτως απαγόρευση. Η παρούσα ανακοίνωση δεν διατείνεται πως αποτελεί την τελευταία λέξη σε αυτό το θέμα. Ωστόσο, είναι η πρώτη φορά που η Επιτροπή προβαίνει σε μια δομημένη παρουσίαση της αρχής και της λειτουργικής της χρήσης. Εκθέτοντας με κάπως λεπτομερή τρόπο πώς η Επιτροπή εφαρμόζει, και προτίθεται να εφαρμόσει, την αρχή της προφύλαξης ελπίζουμε να μπορέσουμε να αποσαφηνίσουμε την κατάσταση σε κοινοτικό επίπεδο και να συμβάλουμε στη συνεχιζόμενη συζήτηση σε ευρωπαϊκό και διεθνές επίπεδο.  Κύριε Πρόεδρε, κυρία Επίτροπε, σας ευχαριστούμε πολύ για τη δήλωσή σας. Έχω να θέσω τρεις σύντομες ερωτήσεις. Πρώτον, περιμέναμε πολύ καιρό μιαν εναρμονισμένη τοποθέτηση της Επιτροπής σχετικά με την αρχή της προφύλαξης και στο παρελθόν δεν ήταν καθόλου ξεκάθαρο κατά πόσο η Επιτροπή μιλά με μια φωνή για το συγκεκριμένο θέμα. Αντιπροσωπεύει λοιπόν η σημερινή δήλωση σας και την άποψη των συνάδελφων σας, του Επιτρόπου για τη βιομηχανία, του Επιτρόπου για το εξωτερικό εμπόριο, του Επιτρόπου για τον ανταγωνισμό και του Επιτρόπου για την εσωτερική αγορά; Η απάντησή σας θα είναι ασφαλώς καταφατική αλλά θα ήθελα να μου πείτε εάν οι εν λόγω κύριοι έχουν κατανοήσει τις συνέπειες που θα έχουν όλα αυτά. Η επόμενη ερώτηση, κυρία Wallstrφm, είναι η εξής: Πότε θα αρχίσετε να εφαρμόζετε την αρχή αυτή στη νομοθεσία, για παράδειγμα στη νομοθεσία περί χημικών ουσιών, ή στη νομοθεσία άλλων τομέων; Και η τελευταία ερώτηση: Θα μπορούμε να αναγνωρίσουμε σε ποιες περιπτώσεις εφαρμόστηκε η αρχή της προφύλαξης στη νομοθεσία; Δηλαδή θα υπάρχει ειδικό ένθετο σε κάθε πρόταση που θα μας λέει ότι η αρχή της προφύλαξης έχει εξετασθεί και το συμπέρασμα είναι το προκείμενο;  Σας ευχαριστώ πάρα πολύ, κυρία Dagmar Roth-Behrendt, γι' αυτές τις ερωτήσεις. Φυσικά και συμφωνεί με την ανακοίνωση ολόκληρη η Επιτροπή. Πρόκειται για μια κοινή ανακοίνωση που συντάχθηκε από τους τρεις μας, τον David Byrne, τον Erkki Liikanen και της υποφαινόμενης, αλλά εγκρίθηκε σήμερα ομόφωνα από την Επιτροπή. Έτυχε θερμής στήριξης από τους υπόλοιπους Επιτρόπους και αποτελεί διυπηρεσιακό έγγραφο στο οποίο ανατρέχει ολόκληρη η Επιτροπή. Επεξεργαστήκαμε λοιπόν πράγματι σε βάθος αυτή την ανακοίνωση, και είμαι βεβαία πως το Σώμα των Επιτρόπων είναι σε θέση να περιγράψει τις κατευθυντήριες γραμμές και τις αρχές όπως παρουσιάζονται σε αυτή. Ναι, θα έλεγα πως χρησιμοποιούμε ήδη αυτό τον τρόπο εργασίας σε διάφορα δύσκολα θέματα, όπως π.χ. σε μια νέα στρατηγική για τις χημικές ουσίες. Είμαι εξάλλου βεβαία πως θα το αναφέρουμε επίσης ρητώς όταν εργαζόμαστε βάσει αυτής της αρχής. Μόλις πρόσφατα χρησιμοποιήσαμε την αρχή της προφύλαξης σε μια περίπτωση, όταν απαγορεύσαμε τις φθαλικές ενώσεις σε λούτρινα παιχνίδια από PVC, και φυσικά την εφαρμόζουμε και σε πολλούς άλλους τομείς. Χρησιμοποιείται κυρίως στον τομέα του περιβάλλοντος, αλλά ασφαλώς και όταν πρόκειται για την ανθρώπινη υγεία. Θα προσπαθήσουμε λοιπόν να είμαστε σαφέστατοι σχετικά με το πώς και το πότε τη χρησιμοποιούμε.  Κύριε Πρόεδρε, κυρία Επίτροπε, όσον αφορά τη σχέση μεταξύ της επιστήμης και της καθιέρωσης της αρχής της προφύλαξης, στην ανακοίνωση αναφέρεται ότι η επίκληση της αρχής της προφύλαξης προϋποθέτει πάντα τη λήψη πολιτικής απόφασης σε περίπτωση που δεν υπάρχουν επιστημονικές αποδείξεις. Κατ' αυτό τον τρόπο παραχωρούνται βεβαίως σημαντικές εξουσίες στην επιστήμη. Θα μπορούσαμε να αναρωτηθούμε ποιο είδος επιστημόνων θα φροντίσει για την τεκμηρίωση καθώς και ποιες ιδέες υπερασπίζονται οι επιστήμονες αυτοί. Στην ανακοίνωση αναφέρεται ότι σε περίπτωση που υπάρχει μια αρκετά αναγνωρισμένη μειοψηφία επιστημόνων, αυτό αρκεί για την επίκληση της αρχής της προφύλαξης. Στην περίπτωση αυτή θα ήθελα να ρωτήσω ποιος είναι ο ορισμός της έννοιας "αναγνωρισμένη μειοψηφία" ; Πώς περιγράφετε την έννοια αυτή; Πώς καταλήγετε στην έννοια της αναγνωρισμένης μειοψηφίας; Εάν πρόκειται για πολιτική απόφαση, θα ήθελα να ρωτήσω ποιος λαμβάνει την απόφαση αυτή. Η Επιτροπή; Το Συμβούλιο; Σε ποιο βαθμό θα μπορούσε να διαδραματίσει κάποιο ρόλο και το Ευρωπαϊκό Κοινοβούλιο; Ποιος είναι ο ρόλος της Επιστημονικής Επιτροπής; Ποιος θα είναι αργότερα ο ρόλος της Υπηρεσίας Ασφάλειας των Τροφίμων που σκοπεύετε να συγκροτήσετε; Τέλος, οι αποφάσεις θα ληφθούν με διάφανες και ανοικτές διαδικασίες; Αυτά είναι τα τρία ερωτήματα που είχα να θέσω.  Μάλιστα, κύριε Πρόεδρε, είναι αλήθεια. Υπήρχαν πολλά και δύσκολα θέματα που δεν ήταν πάντοτε απόλυτα ξεκάθαρα, αλλά θα προσπαθήσω να απαντήσω σε μερικές ερωτήσεις. Ποιος θα λαμβάνει την απόφαση, ποιοι είναι οι παράγοντες λήψης αποφάσεων; Αυτό εξαρτάται από το ποιοι είναι οι νομοθέτες και εντάσσεται στο πλαίσιο της διαχείρισης κινδύνων. Πρέπει να εξετάζουν π.χ. τις ανησυχίες του κόσμου σχετικά με ένα συγκεκριμένο ζήτημα και πρέπει να κρίνουν από ό,τι είναι γνωστό σχετικά με τα επιστημονικά στοιχεία σε μια συγκεκριμένη περίπτωση. Αληθεύει όμως πως δεν χρειάζεται να είναι σε θέση να χρησιμοποιεί την αρχή της προφύλαξης μια μεγάλη πλειοψηφία της επιστημονικής κοινότητας. Μπορεί να χρησιμοποιείται βάσει στοιχείων από λίγους επιστήμονες ή όπου η επιστήμη δεν παρέχει ολοκληρωμένες απαντήσεις. Στο σημείο αυτό επιτυγχάνεται φυσικά μια ισορροπία μεταξύ της εν λόγω αρχής ως πολιτικού μέσου και της επιστήμης. Δεν είναι πάντοτε εύκολο να περιγραφεί επακριβώς αυτή η διαδικασία, αλλά δεν τίθεται θέμα αλλαγής της επιστημονικής βάσης. Απευθυνόμαστε στους ειδικούς για να λάβουμε όσο το δυνατόν περισσότερες επιστημονικές πληροφορίες και γεγονότα πριν λάβουμε μια απόφαση, και έτσι θα πρέπει να γίνεται και στο μέλλον. Αυτό πρέπει να θεωρηθεί μέσο διαχείρισης κινδύνου. Πρέπει π.χ. να αποφασίσει κανείς κατά πόσο θέλει να θέσει σε κίνδυνο ανθρώπινες ζωές ή εάν θέλει να προστατεύσει το περιβάλλον και πρέπει να στραφεί στα επιστημονικά δεδομένα που είναι διαθέσιμα. Πρέπει να εκτιμηθούν όλα αυτά και να αξιολογηθεί η επιστημονική βάση. Στη συνέχεια αποφασίζεται εάν θα ληφθεί ή όχι κάποιο μέτρο, εάν θα αναληφθεί ή όχι δράση. Δεν υπάρχουν επομένως απαντήσεις σε όλες τις ερωτήσεις σας, αλλά τούτο δεν αλλάζει το σύστημα των επιστημόνων ή των ειδικών που χρησιμοποιούμε σήμερα.  Πρόσφατα, στο Συμβούλιο Υπουργών, η Σουηδία και η Δανία απηύθυναν έκκληση στην Επιτροπή να αναλάβει μια πρωτοβουλία που θα οδηγήσει στην απαγόρευση των ουσιών πυροπροστασίας από βρωμίδιο. Διερωτώμαι, λοιπόν, εάν ετοιμάζετε μια τέτοια απαγόρευση και εάν μια τέτοια πρωτοβουλία δεν θα ήταν σε πολύ μεγάλο βαθμό συμβατή με την αντίληψή σας σε ό,τι αφορά την αρχή της προφύλαξης αυτή καθεαυτή.  Κύριε Πρόεδρε, ευχαριστώ πολύ, κύριε Jonas Sjφstedt, γι' αυτήν την ερώτηση. Το θέμα που αφορά το υλικό πυροπροστασίας από βρωμίδιο είναι σημαντικό και, πολύ πρόσφατα, ετέθη στο Συμβούλιο Περιβάλλοντος από έναν αριθμό υπουργών, οι οποίοι επιθυμούν από την Επιτροπή να ερευνήσει τα στοιχεία και να εξετάσει τις απαιτούμενες ενέργειες. Βρισκόμαστε στη διαδικασία διερεύνησης αυτού του θέματος, εκτίμησης των γνώσεων που έχουμε σήμερα σχετικά με αυτό και τι είναι δυνατόν να γίνει. Επιτρέψτε μου, ωστόσο, να υπενθυμίσω ότι η προσφυγή στην αρχή της προφύλαξης δεν χρειάζεται να είναι ταυτόσημη με την πλήρη απαγόρευση. Μπορεί να είναι δυνατόν να ληφθούν πολλά διαφορετικά μέτρα και, ως εκ τούτου, δεν θα πρέπει να ερμηνευθεί απευθείας ως απαγόρευση. Μπορεί, ωστόσο, σε ό,τι αφορά τα υλικά πυροπροστασίας από βρωμίδιο, αυτό να γίνει σταδιακά, όμως, είναι σημαντικό να αποσαφηνισθεί ότι η αρχή της προφύλαξης επιτρέπει τη χρήση όλου του φάσματος των πολιτικών δράσεων και μέτρων. Αυτό είναι ένα απολύτως επίκαιρο θέμα. Η Επιτροπή θα κάνει τη δουλειά της και θα το ερευνήσει προσεκτικά πριν επανέλθουμε με μία εκτίμηση αναφορικά με το τι χρειάζεται να γίνει.  EN) Είπατε πως η αρχή της προφύλαξης δεν θα πρέπει να χρησιμοποιείται ως συγκαλυμμένος εμπορικός φραγμός. Κατά πόσον αυτό το σημείο γίνεται αντιληπτό με τον ίδιο τρόπο και από τις δύο πλευρές του Ατλαντικού; Νομίζω πως θα έχουμε προβλήματα, ιδιαίτερα με το βόειο κρέας που έχει παραχθεί με ορμόνες και με τις γενετικώς τροποποιημένες καλλιέργειες. Κατά πόσον η άποψη των Αμερικανών θα ταυτίζεται με τη δική μας στο συγκεκριμένο θέμα;   Verts/ALE). Κύριε Πρόεδρε, έχω δύο ερωτήσεις· θα προσπαθήσω να είμαι πολύ σύντομη. Η πρώτη ερώτηση αφορά την εφαρμογή της αρχής της προφύλαξης. Απ' ό,τι καταλαβαίνω, υπήρξαν κάποιες ασάφειες σχετικά με το τι σημαίνει αυτό. Σημαίνει ότι πρώτα θα γίνει μια ανάλυση των κινδύνων, όπου συμπεριλαμβάνεται μια ανάλυση κόστους-ωφέλειας, δηλαδή, μια ανάλυση cost - benefit. Κάτι τέτοιο με προβληματίζει αρκετά διότι το ζητούμενο δεν ήταν να χρησιμοποιηθεί μια ανάλυση κόστους-ωφέλειας ως εργαλείο για να κριθεί αν θα θεσπισθεί η αρχή της προφύλαξης, αλλά ότι η αρχή της προφύλαξης προηγείται. Η δεύτερη ερώτησή μου αφορά το βάρος της απόδειξης. Ενθυμούμαι όταν η κ. Margot Wallstrφm εμφανίστηκε ως Επίτροπος στην επιτροπή του Κοινοβουλίου. Αναφέρθηκε τότε στη βούληση να αντιστραφεί το βάρος της απόδειξης, δηλαδή, να αποδεικνύει ο κατασκευαστής ενός προϊόντος αν αυτό είναι επικίνδυνο ή όχι. Θέλω να ξέρω αν κάτι τέτοιο ισχύει επίσης και για το έγγραφο που παρουσίασε τώρα η Επιτροπή.  Ευχαριστώ πολύ κυρία Inger Schφrling. Αυτές οι δύο ερωτήσεις ήταν σημαντικές και είναι θετικό ότι μου προσφέρεται η δυνατότητα να τις αποσαφηνίσω. Όχι, δεν χρειάζεται να ξεκινήσουμε κάνοντας μία ανάλυση κόστους-ωφέλειας, αλλά, θα ξεκινήσουμε έχοντας ως βάση μια εκτίμηση όσων γνωρίζουμε, όσων μπορεί να μας προσφέρει η επιστήμη και αναλόγως με το πώς αξιολογούμε την κατάσταση σε σχέση με τους κινδύνους που εκτιμούμε ότι υπάρχουν για το περιβάλλον ή για την υγεία ανθρώπων ή ζώων. Όταν, όμως, ληφθεί η απόφαση για τη λήψη κάποιου μέτρου, τότε, αυτό το μέτρο, πρέπει να επιλεγεί στη βάση της σχέσης κόστους-ωφέλειας, ώστε να μη λαμβάνονται μέτρα εντελώς παράλογα σε ό,τι αφορά την αποτελεσματικότητα. Επομένως, δεν ισχύει ότι πρέπει να ξεκινήσουμε με μία ανάλυση κόστους-ωφέλειας. Η δεύτερη ερώτηση αφορά την αντιστροφή του βάρους της απόδειξης. Είναι απολύτως σωστό ότι χρειάζεται να την εφαρμόσουμε σε ορισμένες περιπτώσεις. Χρησιμοποίησα τη στρατηγική για τις χημικές ουσίες σαν ένα καλό παράδειγμα ενός τομέα όπου χρειάζεται να το κάνουμε αυτό. Ωστόσο, στην προκειμένη περίπτωση, αφορά αυτόν τον συγκεκριμένο τομέα, ενώ, αυτή η ανακοίνωση για την αρχή της προφύλαξης μπορούμε να πούμε ότι είναι οριζόντια· αφορά όλους τους διαφορετικούς συγκεκριμένους και εξειδικευμένους πολιτικούς τομείς. Γι' αυτό τον λόγο, δεν συζητείται, σ' αυτό το πλαίσιο, ιδιαίτερα η αντιστροφή του βάρους της απόδειξης, ή το πώς θα είναι διαμορφωμένο το βάρος της απόδειξης, αλλά αφορά τη διαδικασία λήψης πολιτικών αποφάσεων και τις βάσεις αυτής της διαδικασίας. Είναι απολύτως σωστό, ωστόσο, ότι πρέπει να φροντίσουμε να αντιστραφεί το βάρος της απόδειξης, π.χ. σε ό,τι αφορά τις χημικές ουσίες.  Κύριε Πρόεδρε, εγώ πιστεύω ότι η αρχή της προφύλαξης θα έπρεπε να είναι αρκετά ριζική για να μπορέσει να λειτουργήσει, διαφορετικά υπάρχει συνεχώς ο κίνδυνος να χαθεί κανείς στους ελικοειδείς λαβυρίνθους των ερμηνειών. Ας δώσουμε ένα παράδειγμα: αποδεικνύεται ότι ένα παρασιτοκτόνο προκαλεί τη γέννηση τυφλών παιδιών. Είναι κατά συνέπεια τερατογόνο. Πολύ ωραία, λοιπόν, πρόκειται για ένα παρασιτοκτόνο, μια ουσία κατά της μούχλας. Την τερατογόνο αυτή επίδραση απέδειξε μονάχα ένα αγγλικό εργαστήριο, που ίσως, όμως, να είναι το μοναδικό που έκανε πειράματα. Κατά τη γνώμη μου, συνεπώς, από τη στιγμή που υπάρχει μια τόσο σοβαρή απειλή για την υγεία, η αρχή της προφύλαξης επιβάλλει την άμεση απόσυρση του προϊόντος από το εμπόριο, όπως έκανε για παράδειγμα η Νέα Ζηλανδία. Θέλω, συνεπώς, να κάνω την εξής ερώτηση: όταν διακυβεύεται η ανθρώπινη υγεία, ή πιθανολογείται η ύπαρξη σοβαρών συνεπειών για την ανθρώπινη υγεία, πρέπει άραγε να γίνεται η μελέτη κόστους / ωφελειών; Το κόστος ενός τυφλού παιδιού είναι πολύ υψηλό, κατά τη γνώμη μου. Δεν υπάρχουν ωφέλειες που μπορούν να το αντισταθμίσουν. Θέλω, λοιπόν, να μάθω τελικά, εάν, στην περίπτωση αυτή η αρχή της προφύλαξης όπως την εννοείτε εσείς, κυρία Επίτροπε, θα προϋπέθετε ότι το προϊόν θα αποκλειστεί ούτως ή άλλως από το εμπόριο, έως ότου άλλα εργαστήρια αποδείξουν το αντίθετο.  Κύριε Πρόεδρε, είμαι η πρώτη που θα ευχόμουν να μπορούσε να εφαρμοστεί η αρχή της προφύλαξης κατά τέτοιον τρόπο που εκλαμβάνεται ως ριζοσπαστική σε ό,τι αφορά την προστασία της υγείας των ανθρώπων και του περιβάλλοντος. Είναι σαφές ότι δεν μπορώ να πάρω θέση στη συγκεκριμένη υπόθεση και για το συγκεκριμένο προϊόν που αναφέρονται εδώ, όμως, θα πάω κατευθείαν να δω τι πληροφορίες μπορώ να συλλέξω γι' αυτήν ακριβώς την υπόθεση. Η αλήθεια είναι ότι ο τρόπος με τον οποίον κράτη μέλη, και βέβαια και άλλες χώρες επίσης, έλαβαν μέτρα για την προστασία της υγείας του πληθυσμού τους, μας οδηγεί στο συμπέρασμα ότι έχουν προσφύγει στην αρχή της προφύλαξης, έστω κι αν δεν το ονομάζουν πάντοτε έτσι. Φυσικά, το θέμα δεν είναι, κυρίως, το κόστος, διότι αν η κοινωνία αποφύγει να λάβει ένα ορισμένο μέτρο, τότε, το κόστος μπορεί να είναι τεράστιο. Δεν πρέπει, επίσης, να φθάσουμε στο σημείο να υπολογίζουμε το κόστος της ανθρώπινης ζωής σε σχέση με τη λήψη ενός μέτρου. Θεωρώ, ωστόσο, ότι είναι αυτονόητο ότι όταν έλθει, εντέλει, η ώρα να ληφθεί η απόφαση για τη λήψη ενός μέτρου, τότε, είναι συχνό το φαινόμενο να υπάρχουν πολλές διαφορετικές εναλλακτικές δυνατότητες δράσης. Σε αυτήν την περίπτωση, πρέπει να δούμε ποια οδηγεί στο καλύτερο αποτέλεσμα. Πρέπει να σας διηγηθώ μία περίπτωση, όπου αυτή η έκφραση χρησιμοποιήθηκε από άτομα από τα οποία ίσως κανείς δεν θα φανταζόταν ποτέ να χρησιμοποιούν την έννοια σχέση κόστους και αποτελέσματος, συγκεκριμένα κατά τη διάρκεια μιας επίσκεψης στην Αφρική. Σε ένα σανατόριο για ασθενείς με AIDS συνάντησα δύο Ιρλανδέζες καθολικές καλόγριες που φρόντιζαν τους ασθενείς που πέθαιναν. Πρώτες αυτές είπαν ότι κάθε μέρα πρέπει να σκεφτόμαστε πώς θα κάνουμε αυτό που είναι πιο αποτελεσματικό από άποψη κόστους, διότι πρέπει να επαρκεί για τους δύστυχους τους ασθενείς μας εδώ· πρέπει να προσέχουμε πολύ πώς χρησιμοποιούμε τους πόρους. Θεωρώ ότι μπορούμε να διδαχτούμε κάτι από αυτό, διότι, πρέπει συνεχώς να φροντίζουμε να χρησιμοποιούμε τους πόρους μας με τον πλέον αποτελεσματικό τρόπο ώστε η βοήθεια να καλύπτει το ευρύτερο δυνατόν φάσμα. Επομένως, δεν στέκει το ότι πρέπει να αρχίσουμε κάνοντας κάποια ανάλυση κόστους-ωφέλειας, κάτι που εξηγείται επίσης και σε αυτήν την ανακοίνωση. Πρέπει να εξετάσουμε τις γνώσεις που παρέχει η επιστήμη και να τις χρησιμοποιήσουμε ως ένα σημαντικό πολιτικό εργαλείο για να προστατέψουμε το περιβάλλον και την υγεία των ανθρώπων.  Κύριε Πρόεδρε, η δυνατότητα που μου προσφέρετε να θέσω για δεύτερη φορά ερωτήσεις αποτελεί δείγμα σπάνιας εύνοιας. Κυρία Επίτροπε, θέλω να επιστρέψω και πάλι στην πρώτη μου ερώτηση, που ίσως να εκλήφθηκε ως ευφυολόγημα, όταν ρώτησα για την άποψη των άλλων Επιτρόπων. Η απάντησή σας ήταν για μένα αναμενόμενη. Θέλω να συνδέσω την ερώτησή μου με κάτι που ρώτησε ο κ. Goodwill και συγκεκριμένα με την ερώτηση για τη δική μας σχέση με τον χώρο εκτός Ευρωπαϊκής Ένωσης στο ζήτημα της αρχής της προφύλαξης. Δεν ρωτώ χωρίς λόγο. Είπατε δικαιολογημένα ότι η αρχή της προφύλαξης χρειάζεται ειδικά στις περιπτώσεις όπου η επιστήμη δεν έχει ακόμα αποδεικτικά στοιχεία. Πώς μπορούμε να διασφαλίσουμε ότι οι αποφάσεις μας δεν θα μπορούν ανά πάσα στιγμή να προσβληθούν για παράδειγμα από τους εταίρους μας στις ΗΠΑ - και το πρωτόκολλο για τη βιοασφάλεια δεν είναι αρκετό ως προς αυτό. Πώς θα διασφαλίσουμε ότι οι συνάδελφοί σας, οι υπεύθυνοι για την πολιτική της βιομηχανίας και του εξωτερικού εμπορίου δεν θα σας βάζουν συνεχώς τρικλοποδιές όπως γινόταν τις προηγούμενες φορές με τις προκατόχους σας; Αυτό ακριβώς είναι το ζήτημα, κυρία Επίτροπε, ειδάλλως δεν χρειάζεται να μιλάμε εδώ για την αρχή της προφύλαξης.  Κύριε Πρόεδρε, νομίζω ότι είναι πολύ σημαντικό να παρουσιάσουμε τις κατευθυντήριες γραμμές που υπάρχουν σε αυτήν την ανακοίνωση για τη χρήση της αρχής της προφύλαξης, έτσι ώστε να αποκρουστούν οι ισχυρισμοί ότι συνεχώς θέλουμε να τη χρησιμοποιούμε για λόγους προστατευτισμού. Είμαι σίγουρη ότι θα έχουμε πολλές συγκρούσεις, π.χ. με τις ΗΠΑ. Δεν πρέπει να είμαστε αφελείς και να πιστεύουμε κάτι διαφορετικό. Όμως, από τότε που υπογράψαμε αυτό το πρωτόκολλο στο Μοντρεάλ, υπάρχει διεθνής αναγνώριση και ένας κοινός ορισμός καταχωρημένος σε ένα πρωτόκολλο που αφορά το περιβάλλον, την υγεία και το εμπόριο και, επομένως, αποτελεί ένα καλό παράδειγμα. Δεν πρέπει να πιστεύουμε ότι δεν θα υπάρξουν και αργότερα επίσης συγκρούσεις, τώρα, όμως, μπορούμε να δείξουμε ότι δεν χρησιμοποιούμε την αρχή της πρόνοιας αυθαίρετα. Τώρα, έχουμε έναν αριθμό κατευθυντήριων γραμμών γι' αυτό και η στήριξη του πληθυσμού σε κάθε κράτος μέλος αντίστοιχα για να χρησιμοποιήσουμε την αρχή της προφύλαξης είναι ισχυρή, κάτι που καθορίζεται με σαφήνεια.  . Σας ευχαριστώ, κυρία Επίτροπε. Η προσοχή την οποία συγκεντρώνει η αρχή της πολιτικής προφύλαξης μας έκανε να συζητάμε για δύο σχεδόν ώρες και τώρα το θέμα αυτό θεωρείται, για να το πω έτσι, μάλλον συνηθισμένο, παρ' ότι δίδεται ιδιαίτερη σημασία σε αυτό, όπως είχαμε την ευκαιρία να διαπιστώσουμε από τις παρεμβάσεις,, τις ερωτήσεις και τις απαντήσεις. Η συζήτηση έληξε.  Διακυβερνητική Διάσκεψη . Η ημερήσια διάταξη προβλέπει την έκθεση του κ.. Δημητρακόπουλου και του κ. Leinen, εξ ονόματος της Επιτροπής Συνταγματικών Υποθέσεων, σχετικά με τη τη σύγκληση της Διακυβερνητικής Διάσκεψης ).  εισηγητής. Κύριε Πρόεδρε, θα ευχαριστήσω κατ' αρχάς την πορτογαλική Προεδρία και την Επιτροπή για όλες τις πολύ χρήσιμες επαφές που είχαμε αυτό το διάστημα. Επιτρέψτε μου επίσης να ευχαριστήσω για μια ακόμη φορά τον συνεισηγητή μου κ. Leinen για την πολύ καλή συνεργασία που είχαμε. Κύριε Πρόεδρε, κυρίες και κύριοι συνάδελφοι, η Διακυβερνητική Διάσκεψη που πρόκειται να αρχίσει είναι σημαντική και γενικά και ειδικότερα ενόψει της επικείμενης διεύρυνσης. Από τις εργασίες της θα προκύψουν η δομή και η μέθοδος με βάση τις οποίες θα λειτουργεί η Ευρώπη στον ο αιώνα. Προκειμένου η μελλοντική Ευρωπαϊκή Ένωση να μπορεί να λειτουργεί αποτελεσματικότερα, δημοκρατικότερα και με πλήρη διαφάνεια, είναι σαφές ότι απαιτείται μια εκτεταμένη και σε βάθος μεταρρύθμιση των θεσμών της, όπως επίσης και των μεθόδων εργασίας τους. Πρώτη και ουσιαστική προϋπόθεση για να επιτευχθεί η μεταρρύθμιση αυτή είναι η ημερήσια διάταξη με βάση την οποία θα αρχίσει τις εργασίες της η Διακυβερνητική Διάσκεψη. Από τις αποφάσεις της Διάσκεψης Κορυφής του Ελσίνκι προκύπτει ότι η ημερήσια διάταξη που συμφωνήθηκε εκεί δεν είναι ικανοποιητική και δεν εγγυάται τις απαραίτητες και ουσιαστικές αλλαγές για την δημιουργία μιας Ευρώπης πιο λειτουργικής, πιο αποτελεσματικής, πιο δημοκρατικής, πιο διαφανούς. Και τούτο διότι περιορίζεται στην εξέταση των τριών μόνο θεμάτων που αφορούν κατά τρόπο αποσπασματικό τη δομή και τη λειτουργία δύο μόνο θεσμικών οργάνων της Ευρωπαϊκής Ένωσης. Δεν θα τα επαναλάβω γιατί είναι σε όλους γνωστά. Η διαπίστωσή μου αυτή αιτιολογείται αφενός λόγω του διαρκούς αιτήματος που διατυπώνεται, ορισμένες φορές μάλιστα πολύ έντονα από την πλευρά των ευρωπαίων πολιτών, αφετέρου λόγω των τεραστίων διαστάσεων που περικλείονται στο μεγάλο εγχείρημα στο οποίο έχει ήδη εμπλακεί η Ευρωπαϊκή Ένωση, την διεύρυνση. Μα αυτό το δεδομένο, η νέα Διακυβερνητική Διάσκεψη δεν μπορεί να μην περιλαμβάνει στην ημερήσια διάταξή της θέματα που η αντιμετώπισή τους θα εξασφάλιζε την ομαλή λειτουργία όλων και όχι ορισμένων μόνο θεσμών της Ευρωπαϊκής Ένωσης. Όπως επίσης δεν μπορεί να μην περιλαμβάνει και θέματα που απασχολούν καθημερινά και που ως εκ τούτου είναι πολύ ορατά στον ευρωπαίο πολίτη. Κύριε Πρόεδρε, κυρίες και κύριοι συνάδελφοι, το Ευρωπαϊκό Κοινοβούλιο, στις πολλές συζητήσεις του και στις ως τώρα εκθέσεις του, τοποθετήθηκε ανοικτά υπέρ της σύγκλησης της Διακυβερνητικής Διάσκεψης. Ζητώ όμως παράλληλα να συμπεριληφθούν σα αυτήν και θέματα που βελτιώνουν και ολοκληρώνουν την μεταρρύθμιση, επαναλαμβάνω, όλων των θεσμικών οργάνων αλλά και θέματα που αφορούν και ενδιαφέρουν άμεσα τους ευρωπαίους πολίτες. Όπως για παράδειγμα η υγεία, η ενέργεια, ο πολιτισμός, οι μεταφορές, ακόμα και ο τουρισμός. Το αν θα επιτευχθεί τελικά η διεύρυνση της ημερήσιας διάταξης ή όχι, αφενός είναι ακόμη υπό συζήτηση. Και στο σημείο αυτό θέλω πραγματικά να εξάρω την πολιτική συμπεριφορά της πορτογαλικής Προεδρίας, η οποία επανειλημμένα δεσμεύθηκε ενώπιον του Ευρωπαϊκού Κοινοβουλίου ότι θα κάνει τις προσπάθειες που πρέπει να κάνει προς την κατεύθυνση αυτή. Αφετέρου, η αύξηση των θεμάτων ή όχι δεν πρέπει σε καμία περίπτωση να μειώνει τη σημασία που πρέπει κάθε χώρα μέλος να αποδίδει στην Διακυβερνητική Διάσκεψη. Και τούτο διότι το θεσμικό πλαίσιο με βάση το οποίο θα κινείται η Ευρώπη στο μέλλον είναι θεμελιώδης αρχή της ευρωπαϊκής ολοκλήρωσης και άρα ζήτημα υψίστης εθνικής σημασίας για κάθε χώρα μέλος της Ένωσης. Κύριε Πρόεδρε, κυρίες και κύριοι συνάδελφοι, με αυτά τα δεδομένα ζητώ από το Σώμα να εγκρίνει την γνωμοδότηση που ο κ. Leinen και εγώ παρουσιάσαμε ενώπιον σας, έτσι ώστε στις Φεβρουαρίου να ξεκινήσουν οι εργασίες της Διακυβερνητικής Διάσκεψης και οι δύο εκπρόσωποί μας σααυτή, ο κ. Brok και ο κ. Τσάτσος, να προχωρήσουν με τη σύμφωνη γνώμη του Ευρωπαϊκού Κοινοβουλίου στο δύσκολο έργο που τους περιμένει. Το ίδιο ισχύει και για την Ευρωπαϊκή Επιτροπή και θέλω πάλι, για μια ακόμη φορά, να ευχαριστήσω τον Επίτροπο κ. Barnier για την επαφή του με το Ευρωπαϊκό Κοινοβούλιο και για τις πολύ εποικοδομητικές προτάσεις που μας παρουσίασε.   - Κύριε Πρόεδρε, κύριε Πρόεδρε του Συμβουλίου, κύριε Επίτροπε, είμαι της ίδιας άποψης με τον συνεισηγητή μου Δημητρακόπουλο, ότι δηλαδή το πρόγραμμα που αποφασίσθηκε στο Ελσίνκι δεν επαρκεί για την αντιμετώπιση των προκλήσεων που ενέχει μια διεύρυνση κατά νέα κράτη. Κατά την άποψή μας μια μίνι μεταρρύθμιση θα αποτελούσε χαμένη ευκαιρία. Η μίνι μεταρρύθμιση θα έθετε σε κίνδυνο και τη σταθερότητα της Ευρωπαϊκής Ένωσης. Έναν τέτοιο κίνδυνο που ενδεχομένως να προκύψει λόγω της υπερβολικής διεύρυνσης και της ελλιπούς εμβάθυνσης δεν μπορεί και δεν θα πρέπει να τον αποδεχθεί το Κοινοβούλιο. Θέλουμε εν προκειμένω να υπενθυμίσουμε και πάλι στις κυβερνήσεις ότι προτού γίνει αποδεκτό ένα νέο μέλος στην Ευρωπαϊκή Ένωση, χρειάζεται η σύμφωνη γνώμη του Κοινοβουλίου. Το Κοινοβούλιο θα αποφασίζει για τη διεύρυνση, λαμβάνοντας ασφαλώς υπόψη και τα αποτελέσματα της Διακυβερνητικής Διάσκεψης. Στις Νοεμβρίου καθορίσαμε τις γενικές γραμμές της ημερήσιας διάταξης για τη Διακυβερνητική Διάσκεψη του Θα αναφέρω και πάλι μερικά μόνο από τα σημεία: Ρυθμίσεις για ενισχυμένη συνεργασία με αυτά τα ή κράτη μέλη, ένταξη της πολιτικής για την ασφάλεια και την άμυνα στο κοινοτικό πλαίσιο, ενσωμάτωση του Χάρτη Θεμελιωδών Δικαιωμάτων στη νέα Συνθήκη, συνταγματοποίηση της Ένωσης μέσω του χωρισμού των Συνθηκών σε δύο τμήματα, όπου το ένα τμήμα θα έχει θεμελιώδη χαρακτήρα, μεταρρύθμιση του άρθρου , προκειμένου να διασφαλισθεί μελλοντικά η πραγματικά ισότιμη συμμετοχή του Κοινοβουλίου σε διαπραγματεύσεις αναθεώρησης των Συνθηκών. Θα ήθελα ακόμα να αναφέρω το καθεστώς για τα ευρωπαϊκά κόμματα, ώστε στις επόμενες εκλογές για το Ευρωπαϊκό Κοινοβούλιο η εκλογική μάχη να διεξαχθεί πάνω σε ευρωπαϊκά θέματα και να μην αποτελέσει εθνική αντιπαράθεση σε θέματα εσωτερικής πολιτικής. Τέλος, θέλω να αναφέρω την ενίσχυση των θεσμικών οργάνων και των μέσων για την άσκηση κοινοτικής οικονομικής και κοινωνικής πολιτικής καθώς και πολιτικής για την απασχόληση ως αντίβαρο στην ευρωπαϊκή νομισματική ενοποίηση και το κοινό νόμισμα, πράγματα για τα οποία έχουν άλλωστε ήδη ληφθεί αποφάσεις. Παράλληλα με τη διευρυμένη ημερήσια διάταξη επιθυμούμε και μια βελτιωμένη μέθοδο για την επεξεργασία της νέας ευρωπαϊκής Συνθήκης. Προς όφελος των πολιτών θα πρέπει να διασφαλισθεί μεγαλύτερη διαφάνεια στις πολιτικές διεργασίες κατά τη διάρκεια της Διακυβερνητικής Διάσκεψης. Συνεπώς απαιτούμε ευρύτατη συμμετοχή του Κοινοβουλίου σε όλα τα επίπεδα. Είναι διττή η νομιμοποίηση της Ένωσης, αφενός ως ένωσης κρατών και αφετέρου ως ένωσης λαών. Έφθασε πλέον η στιγμή να εκφρασθεί το γεγονός αυτό και στη μέθοδο επεξεργασίας μιας νέας Συνθήκης. Οι εκπρόσωποι του Ευρωπαϊκού Κοινοβουλίου θα πρέπει να συμμετέχουν πραγματικά στην προπαρασκευαστική ομάδα, τόσο σε επίπεδο Υπουργών όσο και στις συνόδους του Ευρωπαϊκού Συμβουλίου, στις περιπτώσεις που το Συμβούλιο ασχολείται με τη Διακυβερνητική Διάσκεψη. Οι κυβερνήσεις αποφάσισαν να κηρύξουν την έναρξη της Διακυβερνητικής Διάσκεψης στις Φεβρουαρίου. Το Κοινοβούλιο θα παρουσιάσει αύριο σε αυτήν την μίνι σύνοδο την γνωμοδότησή του και θα δημιουργήσει με τον τρόπο αυτό τις προϋποθέσεις για την έναρξη της Διακυβερνητικής. Δεν σας κρύβω ότι πολλοί συνάδελφοι θα προτιμούσαν να περιμένουμε μέχρις ότου έχουμε στα χέρια μας μιαν έκθεση της πορτογαλικής Προεδρίας, μετά από την περιοδεία στις ευρωπαϊκές πρωτεύουσες, για να γνωρίζουμε εάν υπάρχει κινητοποίηση ή αντίστοιχη δυναμική για μια διευρυμένη ημερήσια διάταξη. Όμως έχουμε εμπιστοσύνη στην πορτογαλική Προεδρία και στη δέσμευσή που εξάγγειλε ότι δηλαδή στη Σύνοδο Κορυφής τον Μάρτιο στη Λισσαβόνα θα προτείνει και άλλα σημεία για την ημερήσια διάταξη. Παρακαλούμε τις κυβερνήσεις των κρατών μελών να αποδεχθούν την πρόταση της πορτογαλικής Προεδρίας. Εν προκειμένω προκαταβάλλουμε την εμπιστοσύνη μας και ελπίζουμε ότι δεν θα δοκιμάσουμε απογοήτευση, καθώς υποβάλλουμε ήδη από τώρα τη γνωμοδότησή μας, χωρίς να γνωρίζουμε αν υπάρχει νέα δυναμική και ποια θα είναι τα περαιτέρω σημεία της ημερήσιας διάταξης. Η γνωμοδότηση που σας υποβάλλουμε σήμερα είναι ένα σαφές μήνυμα προς τις κυβερνήσεις, να μην χάσουν την τελευταία ευκαιρία να πραγματοποιήσουν μια φιλόδοξη μεταρρύθμιση της ΕΕ ήδη πριν από τη διεύρυνση και να βελτιώσουν τις δυνατότητες αποδοχής της επόμενης Συνθήκης για την Ευρώπη, μεριμνώντας για μεγαλύτερη διαφάνεια και διασφαλίζοντας την πλήρη συμμετοχή του Κοινοβουλίου. Ευχαριστώ και εγώ την πορτογαλική Προεδρία και τον Επίτροπο Barnier για τη συνεργασία. Παρακαλώ το Κοινοβούλιο για την ευρύτερη δυνατή αποδοχή της γνωμοδότησής μας.  Κύριε Πρόεδρε, κύριοι βουλευτές, θα επιθυμούσα πρώτα απ' όλα να εκφράσω την ευγνωμοσύνη μου για την εμπιστοσύνη που εξεδήλωσαν οι δύο προηγούμενοι ομιλητές στην πορτογαλική Προεδρία για το έργο που αυτή επιτελεί με σκοπό την προώθηση της συγκεκριμένης υπόθεσης. Νομίζω ότι η δέσμευση της Πορτογαλίας να διαδραματίσει το ρόλο της ως παράγοντας ώθησης της έναρξης των εργασιών της εν λόγω Διακυβερνητικής Διάσκεψης κατέστη πλέον αρκετά σαφής, τόσο από εμένα, κατά τη συνεδρίαση της Επιτροπής Συνταγματικών Υποθέσεων στην οποία συμμετείχα, όσο και αργότερα, από τον κ. Υπουργό Εξωτερικών, επ' ευκαιρία των δηλώσεών του ενώπιον της Ολομελείας αυτού του Κοινοβουλίου. Πράγματι, πιστεύουμε πως έχουμε εδώ μια μοναδική ευκαιρία ώστε να επιτύχουμε την προσαρμογή της Ένωσης ενόψει της διεύρυνσης, και οφείλουμε να αναζητήσουμε το συγκεκριμένο στόχο κατά τρόπο τέτοιο που να συνδυάζουμε κάποια δόση φιλοδοξίας με την αναγκαιότητα να επιτύχουμε αποτελέσματα μέχρι τα τέλη του τρέχοντος έτους. Αυτό είναι το εμπόδιο που καλούμεθα όλοι να αντιμετωπίσουμε, στο οποίο προφανώς θα προστεθούν οι δυσκολίες ορισμένων κυβερνήσεων να πετύχουν την αποδοχή ορισμένων εκ των μέτρων, είτε με την έγκρισή τους από τα κοινοβούλια των χωρών τους, είτε, ενδεχομένως, μέσω της διενέργειας εθνικών δημοψηφισμάτων. Πρέπει να αναλογιστούμε ότι έχουμε μπροστά μας σχεδόν μία διετία μέχρις ότου ολοκληρωθεί η διαδικασία της κύρωσης και πως είναι σημαντικό να διασφαλίσουμε την επιτυχή έκβαση αυτής της διαδικασίας. Οποιοδήποτε ενδεχόμενο αποτυχίας θα σημάνει μία κατά κράτος αποτυχία της Ένωσης. Θα πρέπει, συνεπώς, να εγγυηθούμε ότι τα τελικά αποτελέσματα των εργασιών αυτής της Διακυβερνητικής θα απολαμβάνουν, σε μεγαλύτερο ή μικρότερο βαθμό, ευρείας αποδοχής από μεριάς της κοινής γνώμης και του συνόλου των πολιτικών ρευμάτων σε όλες τις χώρες της Ένωσης. Πιστεύω ότι ο μηχανισμός που προτείναμε για τη δρομολόγηση αυτής της Διακυβερνητικής έτυχε ιδιαίτερα ευνοϊκής αποδοχής από πλευράς των διαφορετικών κυβερνήσεων. Η συγκρότηση μίας ομάδας προπαρασκευής, της οποίας προεδρεύω, έρχεται να ανταποκριθεί στις ανησυχίες που εξέφρασε το Ευρωπαϊκό Κοινοβούλιο αναφορικά με το βαθμό συμμετοχής των εκπροσώπων του στο συγκεκριμένο στάδιο των διαπραγματεύσεων. Βασίζομαι λοιπόν στο έργο που θα φέρουν σε πέρας οι φίλοι μας Brok και Τσάτσος, ένα έργο το οποίο θα αποδειχθεί, αναμφιβόλως, εξαιρετικά χρήσιμο για τη συζήτηση που θα λάβει χώρα στους κόλπους της προαναφερόμενης ομάδας. Θα ήθελα να προσθέσω ότι εκτιμούμε πως η συμμετοχή τους θα είναι πλήρης και απεριόριστη, όπως ακριβώς και η συμμετοχή οιουδήποτε άλλου μέλους της ομάδας το οποίο θα ορισθεί από τα κράτη μέλη, ή η συμμετοχή οιουδήποτε εκπροσώπου της Επιτροπής. Θεωρώ επίσης πως το γεγονός ότι η πορτογαλική Προεδρία επέλεξε να ορίσει τον υπουργό Εξωτερικών ως πρόεδρο και επικεφαλής της υπουργικής ομάδας αποτελεί άλλη μια ένδειξη της πρόθεσής μας να εξασφαλίσουμε ότι η κυρία Πρόεδρος του Ευρωπαϊκού Κοινοβουλίου θα έχει απέναντί της έναν εκπρόσωπο κατάλληλου επιπέδου, και όχι κάποιου επιπέδου που θα μπορούσε πιθανώς να ερμηνευθεί ως μη αντάξιο του ρόλου της Προέδρου ενός θεσμικού οργάνου όπως είναι αυτό το Κοινοβούλιο. Δεν είναι εύκολο, κύριε Πρόεδρε και κύριοι βουλευτές, να προβώ σε συνοπτική απαρίθμηση των επαφών - αλλά και της έννοιας των επαφών - που είχα τον τελευταίο καιρό με τις διάφορες χώρες, για τον πρόσθετο λόγο ότι δεν έχω ακόμη ολοκληρώσει την περιοδεία μου στις διαφορετικές πρωτεύουσες, μια περιοδεία κατά την οποία επεδίωξα να μάθω πώς αντιλαμβάνονται οι διάφορες χώρες την εν λόγω Διακυβερνητική και τί αναμένουν από αυτήν. Εκτιμώ, ωστόσο, ότι μπορώ να συμπεράνω πως από μεριάς των διαφόρων χωρών εκδηλώνεται μία διάθεση να ξεκινήσει η συζήτηση, κάτι που δεν σημαίνει κατ' ανάγκην- και καλό είναι να αποσαφηνίσουμε αυτό το σημείο ήδη εξαρχής - ότι υπάρχει και η διάθεση να ολοκληρωθεί η συζήτηση κατά τρόπο που να συμβαδίζει με την άποψη που διατύπωσε αυτό το Κοινοβούλιο, ότι πρέπει να προωθηθούν κάποιες αναγκαίες μεταρρυθμίσεις. Εν πάση περιπτώσει, οι διάφορες κυβερνήσεις φάνηκαν πρόθυμες να δεχθούν τη συζήτηση επί μιας σειράς θεμάτων τα οποία είχα προτείνει. Είναι αυτονόητο ότι τα θέματα αυτά αφορούν τις υποθέσεις θεσμικού χαρακτήρα που η πορτογαλική Προεδρία εκτιμά ότι εντάσσονται στο πλαίσιο της εντολής της. Και θα επιθυμούσα να καταστήσω σαφές ένα πράγμα: η δική μας εντολή, η εντολή που μας ανέθεσε το Ελσίνκι, δεν περιορίζεται απλώς, από πορτογαλικής σκοπιάς, στην εντολή για διευθέτηση των τριών παραλειπόμενων του Αμστερνταμ. Η εντολή που μας ανέθεσε το Ελσίνκι αφορά μεν τα τρία παραλειπόμενα του Αμστερνταμ, αλλά περιλαμβάνει επίσης όλα τα θεσμικά ζητήματα που ενδεχομένως συνδέονται με αυτά. Και υπό αυτή την έννοια, έχουμε προφανώς το έργο που αφορά τα κοινοτικά θεσμικά όργανα, τα όργανα της Ένωσης, έχουμε το πρόβλημα των ενισχυμένων συνεργασιών, ένα ζήτημα στενά συνδεδεμένο με τα ίδια τα παραλειπόμενα του Αμστερνταμ, αλλά έχουμε επίσης υποθέσεις όπως είναι η νομική υπόσταση της Ένωσης, η απλούστευση των Συνθηκών, καθώς και άλλα ζητήματα τα οποία συναρτώνται άμεσα από μία αναθεώρηση της Συνθήκης για την Ευρωπαϊκή Ένωση και που πιστεύουμε πως είναι σημαντικά, ιδίως εκείνα που συνδέονται, λόγου χάρη, με την ίδια τη διάρθρωση αυτού του Κοινοβουλίου ενόψει της εποχής μετά τη διεύρυνση, με τα μεταβατικά μέτρα που θα πρέπει να δρομολογηθούν σε περίπτωση που η διεύρυνση πραγματοποιηθεί πριν από τη λήξη της εντολής του Κοινοβουλίου, καθώς και με την ατομική ευθύνη των Επιτρόπων. Εν κατακλείδι, υπάρχει ένα σύνολο θεμάτων τα οποία θεωρούμε πως θα μπορούσαν ή θα έπρεπε να εγγραφούν στην ημερήσια διάταξη αυτής της Διακυβερνητικής. Διαπιστώσαμε εκ μέρους των κρατών μελών μία προθυμία αναφορικά με αυτό το ενδεχόμενο. Θέλω να πω ότι επιδίωξή μου είναι να αναληφθούν και να προωθηθούν, με γοργούς ρυθμούς και με την καταβολή ουσιαστικών προσπαθειών, οι σχετικές πρωτοβουλίες κατά τη διάρκεια της θητείας της πορτογαλικής Προεδρίας. Δεν προτίθεμαι να ξεκινήσω τις εργασίες της ομάδας προπαρασκευής απλώς και μόνο προβαίνοντας σε κάτι που θα θύμιζε ανασκόπηση των ζητημάτων, σε ένα είδος καταγραφής - όπως έλεγε ο συνάδελφός μας Napolitano - των θέσεων των διαφόρων κρατών μελών. Δεν σκοπεύω να παίξω το ρόλο του συμβολαιογράφου, αλλά να υποβάλω συγκεκριμένες προτάσεις αναφορικά με καθορισμένα ζητήματα, με κίνδυνο βεβαίως οι προτάσεις αυτές να μη γίνουν τελικώς αποδεκτές. Θέλω να πω με αυτό ότι πρόθεσή μας είναι να καταμερίσουμε τις εργασίες της ομάδας προπαρασκευής σε δύο κύκλους, στη διάρκεια των οποίων θα εξεταστεί όλο το φάσμα των θεμάτων. Σε έναν πρώτο κύκλο, θα μπορούσαμε να ξεκινήσουμε με το πρόβλημα των διαδικασιών ψηφοφορίας με ειδική πλειοψηφία, να προσπαθήσουμε στη συνέχεια να εντοπίσουμε τα θεσμικά ζητήματα που συνδέονται με τα παραλειπόμενα, και μόνον κατόπιν τούτου να ασχοληθούμε με το θέμα της Επιτροπής και της στάθμισης των ψήφων. Μεταξύ των θεσμικών ζητημάτων θα συμπεριλάβουμε και τα θέματα που αφορούν τις ενισχυμένες συνεργασίες. Στο τελικό στάδιο, στο πλαίσιο του δεύτερου κύκλου εργασιών, θα μπορούσαμε να εξετάσουμε εκ νέου όλα τα ζητήματα με τα οποία στο μεταξύ θα έχουμε ήδη καταπιαστεί, που θα έχουν συζητηθεί κατά τις συνεδριάσεις σε υπουργικό επίπεδο, και επιπλέον θα προσπαθούσαμε να προσδιορίσουμε ένα σύνολο νέων θεμάτων που θα μπορούσαν να προστεθούν στην ημερήσια διάταξη. Και τότε, θα έχει ουσιαστική σημασία να γνωρίζουμε εάν τα προβλήματα που συνδέονται με την ασφάλεια και την άμυνα θα έχουν πράγματι ωριμάσει μετά από συζητήσεις που θα διεξαχθούν στα κατάλληλα βήματα, κατά τρόπο ώστε να είμαστε σε θέση να τα συμπεριλάβουμε στο τελικό στάδιο της Διακυβερνητικής. Το ίδιο θα μπορούσαμε να πούμε αναφορικά με τον Χάρτη των Θεμελιωδών Δικαιωμάτων. Θα εξακριβώσουμε, όταν φθάσει η στιγμή, εάν οι συζητήσεις που διεξάγονται στα ενδεδειγμένα βήματα έχουν φθάσει σε βαθμό ωριμότητας τέτοιο που να μας επιτρέπει να καταλήξουμε στο συμπέρασμα πως μπορούμε να εγγράψουμε το θέμα αυτό στην ημερήσια διάταξη της Διακυβερνητικής Διάσκεψης, συγκεκριμένα το δεύτερο εξάμηνο του τρέχοντος έτους. Αυτές είναι, καταρχήν, οι προθέσεις της Προεδρίας όσον αφορά το συγκεκριμένο θέμα. Θα συντάξουμε μια έκθεση που θα υποβληθεί στο Ευρωπαϊκό Συμβούλιο της Λισσαβόνας, μια έκθεση της οποίας το περιεχόμενο δεν μπορεί, φυσικά, να αποτελεί παρά μια καταγραφή γεγονότων, δεδομένου ότι θα εκπονούμε μία έκθεση το Μάρτιο ενώ οι εργασίες της Διακυβερνητικής θα έχουν ξεκινήσει μόλις το Φεβρουάριο. Ευελπιστούμε ότι η δεύτερη έκθεση, αυτή που η Προεδρία πρόκειται να υποβάλει, με δική της ευθύνη, επ' ευκαιρία του δεύτερου Ευρωπαϊκού Συμβουλίου, θα έχει περισσότερο ουσιαστικό περιεχόμενο και θα μπορεί πλέον να συμπεριλαμβάνει κάποια στοιχεία πιο συγκεκριμένα, τα οποία θα αφορούν, ει δυνατόν, τα κείμενα των Συνθηκών. Σημειώνουμε προσεκτικά τις προτάσεις της Επιτροπής. Ως Προεδρία, αποδεχόμαστε τις εν λόγω προτάσεις και σκοπεύουμε να τις θέσουμε προς συζήτηση κατά την προσεχή Διακυβερνητική ούτως ώστε να εξεταστούν δεόντως, ανεξαρτήτως της αντίληψης που ενδεχομένως έχει το κάθε κράτος μέλος αναφορικά με τις λύσεις που προκρίνει η Επιτροπή στη συγκεκριμένη πρότασή της. Ελπίζουμε ότι θα μπορέσουμε να συμπεριλάβουμε όλες τις υποδείξεις και τα έγγραφα σχετικά με αυτό το θέμα, που ενδεχομένως θα διαβιβάσουν τα κράτη μέλη. Εξάλλου, θα απευθύνουμε έκκληση σε αυτά τα κράτη μέλη ώστε να μας διαβιβάσουν, όσο το δυνατόν πιο σύντομα, τις συνεισφορές τους στη Διακυβερνητική, κατά τρόπο ώστε αυτές να μη φθάσουν την τελευταία στιγμή. Είναι προφανές ότι η Διακυβερνητική θα είναι διαρκώς πρόθυμη να δεχθεί οποιαδήποτε πρόταση από πλευράς των κρατών μελών, θα επιθυμούσαμε ωστόσο να καθορίσουν τα κράτη μέλη τις θέσεις τους όσο το δυνατόν συντομότερα. Ιδού, κύριε Πρόεδρε και κύριοι βουλευτές, πώς αντιλαμβανόμαστε τη δρομολόγηση ενός χρήσιμου έργου στο πλαίσιο αυτής της Διακυβερνητικής. Θέλω να πω ότι, σε ό,τι μας αφορά, είμαστε σαφώς αποφασισμένοι να επιτύχουμε την προώθηση ενός αποδοτικού και σοβαρού έργου στη διάρκεια του εξαμήνου της πορτογαλικής Προεδρίας όσον αφορά τη Διακυβερνητική Διάσκεψη. Και ευελπιστούμε ότι θα καταφέρουμε να κληροδοτήσουμε στη γαλλική Προεδρία κάτι το απτό και όσο το δυνατόν πιο αντιπροσωπευτικό των προσδοκώμενων κατευθύνσεων.  Κύριε Πρόεδρε, η Ομάδα του Ευρωπαϊκού Λαϊκού Κόμματος δεν έμεινε ικανοποιημένη από τα αποτελέσματα του Ευρωπαϊκού Συμβουλίου του Ελσίνκι. Μας φάνηκε ότι η ημερήσια διάταξη ήταν ισχνή, διότι η Ομάδα μας κινείτο βάσει του πνεύματος της Συνθήκης, και συγκεκριμένα, του πρωτοκόλλου σχετικά με τα θεσμικά όργανα της Ένωσης. Στο Ελσίνκι οι κυβερνήσεις ψήφισαν ότι, ενόσω η Ευρωπαϊκή Ένωση αποτελείτο από κράτη μέλη, θα αρκούσε μια ελάχιστη μεταρρύθμιση· με περισσότερα μέλη, θα ήταν αναγκαία μια ριζική μεταρρύθμιση. Το ίδιο το Ευρωπαϊκό Συμβούλιο του Ελσίνκι ενέκρινε μια διεύρυνση με νέα κράτη μέλη. Έπειτα, υπάρχει ασυνέπεια ανάμεσα στο να αρχίζουν διαπραγματεύσεις ένταξης με και να επιζητούμε μια ελάχιστη μεταρρύθμιση. Εμείς λοιπόν τοποθετούμαστε με βάση τη λογική της Συνθήκης και θέλουμε η ημερήσια διάταξη της επόμενης Διακυβερνητικής Διάσκεψης να επιτρέψει μια πιο ριζική μεταρρύθμιση της Ένωσης. Έχοντας πει τα παραπάνω, κύριε Πρόεδρε, το Κοινοβούλιο διεξάγει αυτή τη συζήτηση σήμερα, διότι θελήσαμε να καθυστερήσουμε την έναρξη της Διάσκεψης. Θεωρητικά, μπορούσαμε να το έχουμε κάνει. Μπορούσαμε να ψηφίσουμε στις αυτού του μήνα και η Διάσκεψη δεν θα μπορούσε να αρχίσει στις Δεν θελήσαμε όμως να το κάνουμε, διότι επιθυμούμε να στείλουμε ένα σαφές πολιτικό μήνυμα στις κυβερνήσεις και τις υποψήφιες προς ένταξη χώρες ότι θέλουμε να πραγματοποιήσουμε αυτή τη μεταρρύθμιση ακριβώς για να διευκολύνουμε τη διεύρυνση. Κύριε Πρόεδρε, χαίρομαι που μπορώ να το πω στην πορτογαλική Προεδρία, διότι απέκτησε μεγάλη αξιοπιστία έναντι του Σώματος. Η πορτογαλική Προεδρία συμμερίζεται πολλούς από τους στόχους του Κοινοβουλίου και δεσμεύθηκε να κάνει τα μέγιστα δυνατά προκειμένου η ημερήσια διάταξη της Διακυβερνητικής Διάσκεψης να συμπεριλάβει άλλα θέματα που είναι απολύτως αναγκαία. Θέλω μάλιστα να πω κύριε Πρόεδρε ότι αυτή η επιδίωξη του Ευρωπαϊκού Κοινοβουλίου δεν είναι επιδίωξη για λογαριασμό του Ευρωπαϊκού Κοινοβουλίου. Το Ευρωπαϊκό Κοινοβούλιο, σε κάθε περίπτωση, θα βγει ενισχυμένο πολιτικά από τη Συνθήκη που θα προκύψει από αυτή τη Διακυβερνητική Διάσκεψη. Και αυτό για έναν πολύ απλό λόγο: σε αυτή τη Διακυβερνητική Διάσκεψη, σύμφωνα με τα συμφωνηθέντα στο Ελσίνκι, θα διαπιστωθεί ποια από τα θέματα που τώρα αποφασίζονται με ομοφωνία θα αποφασίζονται πλέον με ειδική πλειοψηφία. Έπειτα, θα αυξηθεί ο αριθμός των θεμάτων που αποφασίζονται με ειδική πλειοψηφία. Αποτελεί δε πλέον μέρος του κοινοτικού κεκτημένου το ότι σε εκείνα τα νομοθετικά ζητήματα που θα υπάρχει ειδική πλειοψηφία, θα υπάρχει και συναπόφαση του Κοινοβουλίου. Κατά συνέπεια, αφού θα επεκταθεί η ειδική πλειοψηφία, θα διευρυνθεί επίσης ο τομέας όπου συναποφασίζει το Κοινοβούλιο. Το Κοινοβούλιο όμως δεν θα εκπλήρωνε το έργο του ως υπερεθνικό ευρωπαϊκό θεσμικό όργανο εάν δεν σκεπτόταν το πολιτικό σχέδιο για την Ένωση. Και είμαστε σε αυτό το σημείο. Πιστεύουμε ότι αυτό το πολιτικό σχέδιο της Ένωσης απαιτεί να ασχοληθούμε και με άλλα θέματα. Μεταξύ άλλων, με εκείνα που αναφέρονται στην ενσωμάτωση στη Συνθήκη των θεμάτων ασφάλειας και άμυνας, θεμάτων στα οποία σημειώθηκε σημαντική πρόοδος τον τελευταίο καιρό, που όμως θα πρέπει να ενσωματωθούν στη Συνθήκη. Και βέβαια ο Χάρτης των Θεμελιωδών Δικαιωμάτων της Ευρωπαϊκής Ένωσης, οι εργασίες για την σύνταξη του οποίου άρχισαν εχθές, και πιστεύω ότι αρχίσαμε με πολύ θετικό τρόπο. Πρόκειται να εργαστούμε σοβαρά προκειμένου οι Ευρωπαίοι να αντιληφθούν ότι το να είναι κανείς Ευρωπαίος αποτελεί ένα συν και ότι ο ευρωπαίος πολίτης έχει κάποια θεμελιώδη δικαιώματα που δεσμεύουν τα θεσμικά όργανα της Ένωσης. Κατά συνέπεια, κύριε Πρόεδρε, οι προτάσεις μας, που θα συγκεκριμενοποιήσουμε σε άλλη έκθεση, μαζί με τις προτάσεις της Επιτροπής, που συνέταξε ένα εξαιρετικό κείμενο - και χαίρομαι που μπορώ να το πω στον κ. Barnier - θα αποτελέσουν κείμενα της Διάσκεψης. Για αυτό όμως θα μιλήσουμε άλλη μέρα. Σήμερα πρέπει να δώσουμε το πράσινο φως στη σύγκλιση αυτής της Διάσκεψης, και η Ομάδα του Ευρωπαϊκού Λαϊκού Κόμματος, κύριε Πρόεδρε, ετοιμάζεται να δώσει το πράσινο φως.  Κύριε Πρόεδρε, εκ μέρους της Ομάδας του Κόμματος των Ευρωπαίων Σοσιαλιστών μπορώ να δηλώσω πως θα υποστηρίξουμε το σχέδιο γνωμοδότησης που κατέθεσαν οι εισηγητές εκ μέρους της Επιτροπής Συνταγματικών Υποθέσεων. Γνωμοδοτούμε υπέρ της σύγκλησης της Διακυβερνητικής Διάσκεψης , ακριβώς επειδή έχουμε εντυπωσιαστεί από τη στάση της πορτογαλικής Προεδρίας, η οποία αποδέχτηκε το αίτημά μας για διεύρυνση της ημερήσιας διάταξης της ΔΔ. Τα λεγόμενα "απομεινάρια" του Αμστερνταμ δεν είναι και πολύ καλή έκφραση, επειδή πρόκειται για πολύ σημαντικά θέματα. Ας τα ονομάσουμε τα πρώτα τρία θέματα της ΔΔ. Τα τρία αυτά πρώτα θέματα είναι πολύ σημαντικά, αλλά ερευνήθηκαν λεπτομερώς από τα κράτη μέλη μας κατά την τελευταία ΔΔ. Δεν κατέληξαν βέβαια ακριβώς σε συμπέρασμα επ' αυτών, αλλά ασφαλώς δεν χρειάζεται να τα μελετήσουν για άλλους εννέα μήνες. Αυτό που χρειάζονται είναι μια πολιτική συμφωνία. Αντί για εννέα μήνες το θέμα είναι να απομονωθούν σε ένα δωμάτιο για εννέα λεπτά, ίσως για εννέα ώρες, εάν υπάρχουν δυσκολίες, προκειμένου να βρουν μια λύση σε αυτά τα θέματα. Υπό αυτές τις συνθήκες θα ήταν ανόητο να μη διευρυνθεί η ημερήσια διάταξη. Υπάρχουν άλλα ζητήματα που θα πρέπει να εξεταστούν με εποικοδομητικό τρόπο, ειδικά πριν από μια τόσο μεγάλη διεύρυνση της Ένωση με τόσες νέες χώρες. Κανείς δεν ζητά χριστουγεννιάτικο δέντρο. Κανείς δεν ζητά μια ΔΔ τύπου Μάαστριχτ, με ή περισσότερα θέματα προς συζήτηση. Υπάρχουν όμως έξι, επτά, οκτώ, ίσως και εννέα θέματα τα οποία θα ήταν ορθότατο και χρησιμότατο να συζητηθούν. Υπάρχει χρόνος. Ας θυμηθούμε την ΔΔ που οδήγησε στην Ενιαία Ευρωπαϊκή Πράξη. Διήρκεσε μόνο πέντε μήνες. Η ΔΔ που οδήγησε στην τεράστια Συνθήκη του Μάαστριχτ διήρκεσε έναν χρόνο. Μόνο οι διαδικασίες για τη Συνθήκη του Αμστερνταμ διήρκεσαν ενάμιση χρόνο, και αυτό επειδή όλοι γνώριζαν πως έπρεπε να περιμένουν τα αποτελέσματα των βρετανικών εκλογών προκειμένου να υπάρξει κάποια έκβαση από τη ΔΔ, άρα ο λόγος ήταν διαφορετικός. Ένας χρόνος επαρκεί για να συζητηθούν πάρα πολλά θέματα, και θα είναι ασφαλώς αρκετός για την αντιμετώπιση του περιορισμένου αριθμού των κρίσιμων σημείων που επιθυμούμε να προστεθούν στην ημερήσια διάταξη. Διαπιστώνω με ικανοποίηση πως η Επιτροπή συμμερίζεται την άποψή μας. Η Επιτροπή μόλις δημοσίευσε τη γνωμοδότησή της και έκανε αυτό ακριβώς που της ζήτησε το Κοινοβούλιο - να υποβάλει μια πλήρη πρόταση συμπληρωμένη με πραγματικά προσχέδια άρθρων Συνθήκης. Ευχαριστώ την Επιτροπή που το έπραξε, έστω κι αν δεν συμφωνώ φυσικά με όλες τις απόψεις της. Πιστεύω πως υπάρχουν μερικά κενά στις προτάσεις της. Εντούτοις, η Επιτροπή προσέφερε μια υπηρεσία, και συγχαίρω γι' αυτό τον Επίτροπο Barnier, που είναι σήμερα εδώ μαζί μας. Παρουσίασαν δημοσίως ορισμένα από τα κρίσιμα θέματα που θα πρέπει να αντιμετωπίσουμε σε αυτή τη ΔΔ, προκειμένου να μπορεί να ενημερωθεί σχετικά το κοινό. Όλα αυτά είναι αξιέπαινα. Το Κοινοβούλιο, η Προεδρία του Συμβουλίου και η Επιτροπή ασκούν πίεση προς την ίδια κατεύθυνση για τη διεύρυνση της ημερήσιας διάταξης. Σας εύχομαι κάθε επιτυχία, κύριε Πρόεδρε του Συμβουλίου, στην προσπάθειά σας να εξασφαλίσετε πως το Ευρωπαϊκό Συμβούλιο συμφωνεί με αυτή την ημερήσια διάταξη, καθώς και πως θα φέρετε τη ΔΔ, την οποία ξεκινάτε την ημέρα του Αγίου Βαλεντίνου με καλούς οιωνούς, σε αίσιο πέρας μέχρι το τέλος του τρέχοντος έτους, υπό γαλλική πλέον Προεδρία.  Δεν θα πρέπει να ανησυχούμε πλέον μήπως συρρικνωθεί η ημερήσια διάταξη της ΔΔ. Αυτό είναι ένα από τα πολιτικά συμπεράσματα που πρέπει να συναγάγουμε από τη σοβαρή απόφαση που έλαβαν χθες κράτη μέλη να παγώσουν ουσιαστικά τις σχέσεις με έναν εταίρο. Είναι λοιπόν αδύνατον τα ίδια αυτά κράτη μέλη να μη δώσουν στη ΔΔ ουσιαστικό νόημα στην προστασία και στην προώθηση των θεμελιωδών δικαιωμάτων. Είναι ήδη παράξενο στο πλαίσιο της Σύμβασης για την Κατάρτιση του Χάρτη να προσπαθούν εκπρόσωποι από ορισμένα κράτη μέλη, ιδιαίτερα τη Βρετανία και τη Γαλλία, να υποστηρίξουν πως ένας υποχρεωτικός Χάρτης θα αποτελούσε κατά κάποιον τρόπο παραβίαση της εθνικής κυριαρχίας. Είναι ζωτικής σημασίας να προετοιμάσει η ΔΔ τον δρόμο για την αποδοχή της εγκαθίδρυσης ενός καθεστώτος θεμελιωδών δικαιωμάτων στο πλαίσιο της Συνθήκης. Έτσι, πρώτον, θα βελτιωθεί η πρόσβαση των πολιτών στο Δικαστήριο, δεύτερον, η ίδια η Ένωση θα υπογράψει την Ευρωπαϊκή Σύμβαση και, τρίτον, θα ενισχυθεί σαφώς ο ρόλος των εθνικών κοινοβουλίων και των εθνικών πολιτικών κομμάτων στις υποθέσεις της Ευρωπαϊκής Ένωσης και θα επωμιστούν μέρος της ευθύνης για την οικοδόμηση της ευρωπαϊκής κοινοβουλευτικής δημοκρατίας. Η Ομάδα μου χαιρετίζει θερμά τη ΔΔ και θα συμβάλει στον μέγιστο δυνατό βαθμό σε αυτή τη διαδικασία μεταρρύθμισης της Συνθήκης.  Κύριε Πρόεδρε, η Ομάδα των Πρασίνων / Ευρωπαϊκή Ελεύθερη Συμμαχία θεωρεί ότι η απόφαση του Ευρωπαϊκού Κοινοβουλίου να βιαστεί να δώσει τη γνωμοδότησή του σχετικά με τη Διακυβερνητική Διάσκεψη εξουδετερώνει την πολιτική σημασία του αιτήματος για αντιπαράθεση απόψεων με το Συμβούλιο και το καθιστά, τελικά, μάλλον ασήμαντο. Θα προτιμούσαμε να είχαμε μια πιο σαφή ιδέα όσον αφορά την ημερήσια διάταξη, κάποια επιπλέον διαβεβαίωση όσον αφορά τη μέθοδο πριν δώσουμε τη γνωμοδότησή μας και, ειλικρινά, δεν εκτιμήσαμε και πολύ την αγένεια που διέπραξε η πορτογαλική Προεδρία προς το Ευρωπαϊκό Κοινοβούλιο ορίζοντας ως έναρξη της Διακυβερνητικής Διάσκεψης την ημέρα του Αγίου Βαλεντίνου, πρώτη ημέρα της περιόδου συνόδου του Στρασβούργου. Πιστεύω ακόμα ότι, λόγω της σπουδαιότητας αυτής της γνωμοδότησης, υπάρχει η πιθανότητα να την ψηφίσουμε, όπως άλλωστε θα κάνει η πλειοψηφία της ομάδας μας. Θέλω ωστόσο να τονίσω το γεγονός ότι είναι αρκετά σκληρό να διαπιστώνουμε πόσα λίγα πάθη ξεσηκώνει αυτή η μεταρρύθμιση. Τα γεγονότα στην Αυστρία αποδεικνύουν, με σαφέστατο τρόπο, την ανάγκη να υπάρξει μια δημοκρατική μορφή, μια δημοκρατική δομή στην Ευρώπη, και να καθοριστούν αρχές πάνω στις οποίες όλα τα κράτη μέλη θα πρέπει να στηρίζονται. Θλίβει επίσης η σκέψη ότι η πρωτοβουλία απέναντι στην Αυστρία αποτελεί στην πραγματικότητα καρπό μιας συμφωνίας μεταξύ κυβερνήσεων και ότι, παρ' όλα αυτά, η Ευρωπαϊκή Ένωση και τα θεσμικά της όργανα δεν φαίνεται να διαθέτουν τα μέσα και τη συναίνεση για να δράσουν, για να προλάβουν και να διορθώσουν την πορεία των πραγμάτων. Πιστεύω ότι ως προς αυτό ακριβώς πρέπει να δράσουμε, αυτό πρέπει να κάνουμε στη Διακυβερνητική Διάσκεψη, και ελπίζω θερμά ότι το Ευρωπαϊκό Κοινοβούλιο δεν θα εξαντλήσει σε αυτήν τη γνωμοδότηση, την οποία παρείχε απρόθυμα, τη δράση πίεσης που ασκεί απέναντι στο Συμβούλιο και τα κράτη μέλη, ώστε αυτή η Διακυβερνητική Διάσκεψη να μην αποτελέσει μια καθαρά τεχνική άσκηση αλλά να προκαλέσει τα πάθη εκείνα που είδαμε, ωστόσο, να συγκλονίζουν αυτό το Κοινοβούλιο πριν από λίγη ώρα.  DE) Κύριε Πρόεδρε, κύριε Πρόεδρε του Συμβουλίου, κύριε Επίτροπε, ακριβοί μου συνάδελφοι, θεωρώ ότι δεν μπορεί κανείς να πει αρκετά συχνά και αρκετά φωναχτά ότι η απόφαση του Συμβουλίου σχετικά με την ημερήσια διάταξη της Διακυβερνητικής Διάσκεψης είναι πολιτικά εντελώς απαράδεκτη, και προσθέτω ότι την θεωρώ μάλιστα και ντροπιαστική. Βρισκόμαστε σε μιαν ιστορική στιγμή όπου διεξάγονται ή μάλλον ξεκινούν διαπραγματεύσεις με χώρες και τώρα είμαστε από κοινού σε μία κατάσταση όπου η συνένωση της Ευρώπης μπορεί να γίνει πραγματικότητα σε χρονικό διάστημα το οποίο μπορούμε να διαβλέψουμε. Πώς όμως θα διευρυνθεί η Ένωση, εάν δεν τεθούν τώρα - δηλαδή πριν από τη διεύρυνση - οι σωστές βάσεις; Για τον λόγο αυτό τασσόμαστε ως Ομάδα υπέρ της Διακυβερνητικής Διάσκεψης. Την θεωρούμε απαραίτητη και κατεπείγουσα και ελπίζουμε ότι πραγματικά τα αποτελέσματα της θα καταστήσουν δυνατή την διεύρυνση της Ευρωπαϊκής Ένωσης εν ευθέτω χρόνω. Κύριε Πρόεδρε του Συμβουλίου, η Ομάδα μου έλαβε με ικανοποίηση γνώση ότι η Προεδρία του Συμβουλίου δεν είναι ευχαριστημένη με τη σημερινή κατάσταση. Για τον λόγο αυτό επιτρέψτε μου να σας διαβεβαιώσω, ότι και η Συνομοσπονδιακή Ομάδα της Ευρωπαϊκής Ενωτικής Αριστεράς - Αριστερά των Πρασίνων των Βορείων Χωρών θα επιδείξει ζήλο, ώστε η Ευρωπαϊκή Ένωση να εκτελέσει επιτέλους τα καθήκοντά της. Πρόκειται ούτε λίγο ούτε πολύ για το μέλλον της Ευρώπης και προ πάντων μιας Ευρώπης που οι πολίτες της θα την αντιλαμβάνονται ως τη δική τους Ευρώπη, επειδή θα τη συνδιαμορφώνουν και επειδή η πολιτική θα παίρνει στα σοβαρά τις ανησυχίες τους και τις ανάγκες τους, τα προβλήματα και τα ζητήματα που πραγματικά τους αγγίζουν. Η πολιτική κεκλεισμένων των θυρών, οι διαβουλεύσεις χωρίς την παρουσία τρίτων, όλα αυτά πρέπει να ανήκουν δια παντός στο παρελθόν. Για τον λόγο αυτό η διαφάνεια είναι αναγκαία. Θεωρώ ότι εσείς, ως Προεδρία του Συμβουλίου πρέπει να μεριμνήσετε ώστε το τραίνο να μην προχωρήσει όπως προχωρούσε μέχρι τώρα και να μην αφήνει τους πολίτες σύξυλους στον σταθμό σαν να ήταν αναλφάβητοι ως προς τις Συνθήκες. Απαραίτητη δεν θεωρούμε μόνο την ευρύτερη ενημέρωση των πολιτών σχετικά με την πορεία και τα αποτελέσματα της Διακυβερνητικής Διάσκεψης, αλλά πολύ περισσότερο την άμεση συμμετοχή τους στη συνολική μεταρρυθμιστική διαδικασία. Θεωρούμε επίσης ότι οι υπεύθυνοι φορείς για τη λήψη πολιτικών αποφάσεων πρέπει επιτέλους να ξεπεράσουν τον αυτοπεριορισμό τους και μετά από την ολοκλήρωση της Διακυβερνητικής Διάσκεψης να ρωτήσουν με δημοψηφίσματα τους πολίτες εάν συμφωνούν για τον τρόπο που θα εξελιχθεί μελλοντικά η Ευρώπη. Έτσι θα είχαμε πράγματι μιαν Ευρώπη των πολιτών και πράγματι μια εντελώς νέα ποιότητα δημοκρατικής νομιμοποίησης της Ένωσης. Θέλω να αναφερθώ ξεκάθαρα και σε ένα άλλο κεντρικό ζήτημα που αφορά τη δημοκρατία. Ως μέλος της ομάδας για τη σύνταξη του Χάρτη Θεμελιωδών Δικαιωμάτων, η οποία έχει αρχίσει τις εργασίες της, θέλω να πω με σαφήνεια το εξής: Η Ομάδα μου και εγώ προσωπικά θεωρούμε ότι δεν αρκεί μια πανηγυρική εξαγγελία για τον Χάρτη. Τι θα πουν οι πολίτες όταν τους εξαγγέλλονται πανηγυρικά τα δικαιώματά τους, ενώ σε ατομικό επίπεδο δεν μπορούν να τα διεκδικήσουν; Πιστεύω ότι αυτό θα επιδείνωνε ακόμα περισσότερο την κρίση που περνά η Ένωση ως προς την αξιοπιστία της. Η χαμηλή συμμετοχή στις ευρωεκλογές πρέπει να είναι αρκετά έντονο σήμα κινδύνου για όλους. Αυτό που χρειαζόμαστε είναι ορατά δικαιώματα για κάθε πολίτη. Ο Χάρτης Θεμελιωδών δικαιωμάτων πρέπει να είναι νομικά δεσμευτικός για όλους τους ανθρώπους που ζουν στην Ευρωπαϊκή Ένωση, για όλους τους Ευρωπαίους πολίτες. Θα πρέπει να εργαστούμε από κοινού για την επίτευξη αυτού του στόχου προς όφελος των πολιτών και περιμένω από τη Διακυβερνητική Διάσκεψη ότι στο τέλος του χρόνου θα έχει αναθεωρηθεί η σχετική απόφαση της Κολωνίας. Πρόκειται βέβαια και για την αποδοτικότητα των αποφάσεων και την καλή λειτουργία των θεσμικών οργάνων σε μία Ένωση των και περισσοτέρων κρατών μελών. Τούτο είναι αδύνατον να επιτευχθεί με μια μικρομεταρρυθμισούλα, όπως αυτή που σχεδιάζει το Συμβούλιο, και για τον λόγο αυτό θα πρέπει τα θεσμικά όργανα να τεθούν υπό εξέταση. Χρειαζόμαστε τολμηρές αλλαγές και ταυτόχρονα πρέπει να δώσουμε τη μέγιστη δυνατή προσοχή στην ισότητα μεταξύ μεγάλων και μικρών χωρών. Αυτό το τονίζω ιδιαίτερα ως βουλευτής ενός μεγάλου κράτους μέλους. Ευχαριστώ την Επιτροπή για τις προτάσεις που υπέβαλε και είμαι βεβαία ότι θα υπάρξουν ευρύτατες συζητήσεις και στο Ευρωπαϊκό Κοινοβούλιο με τους πολίτες για όλα τα ζητήματα που έχουν θέσει. Θα αναφερθώ σε ένα τελευταίο ζήτημα. Στην γνωμοδότηση του Κοινοβουλίου απαιτείται ρητά η τροποποίηση της Συνθήκης όσον αφορά την οικονομική πολιτική. Πραγματικά η παγκοσμιοποίηση των εθνικών οικονομιών προπάντων όμως η καθιέρωση του ευρώ και το Σύμφωνο Σταθερότητας που συνδέεται με αυτήν δεν καθιστούν μόνο αναγκαίο να διερευνηθούν οι προϋποθέσεις των διαδικασιών λήψης αποφάσεων, αλλά χρειάζεται και θάρρος να επανεξετασθούν κριτικά οι μέχρι τούδε πολιτικές της Ένωσης. Το ζητούμενο είναι μια Ευρώπη με κοινωνική δικαιοσύνη και αυτό παραμένει στην πρώτη γραμμή της επικαιρότητας, επειδή κύριος στόχος μας πρέπει να είναι ο αγώνας κατά της μαζικής ανεργίας και της φτώχειας να τεθεί στο επίκεντρο της πολιτικής της Ευρωπαϊκής Ένωσης. Συνεπώς είναι κατά τη γνώμη μου αναγκαίο να υπάρξει το θάρρος για την τροποποίηση του άρθρου της Συνθήκης που ακολουθεί τις αντιλήψεις του κλασσικού νεοφιλελευθερισμού και ορίζει την Ένωση ως ανοικτή οικονομία της αγοράς με ελεύθερο ανταγωνισμό καθώς επίσης και το άρθρο , δεδομένου ότι θα πρέπει επιτέλους η Συνθήκη να δώσει δεσμευτικά στην Ευρωπαϊκή Κεντρική Τράπεζα την πολιτική εντολή να προωθήσει την αειφόρο ανάπτυξη και την απασχόληση μέσω της νομισματικής της πολιτικής.  Κύριε Πρόεδρε, η Ομάδα Ευρώπη των Εθνών εκτιμά ότι η ημερήσια διάταξη της προσεχούς Διακυβερνητικής Διάσκεψης, όπως αυτή ορίστηκε από το Συμβούλιο του Ελσίνκι και η οποία επικεντρώνεται αυστηρώς στα ζητήματα λήψης αποφάσεων στο πλαίσιο μιας διευρυμένης Ευρώπης, θα πρέπει να γίνει σεβαστή. Θα πρέπει να γίνει σεβαστή για το συμφέρον της ίδιας της αποτελεσματικότητας και της ταχύτητας της διεξαγωγής των εργασιών της Διακυβερνητικής, πριν από τη διεύρυνση. Για αυτό τον λόγο δεν είναι δυνατό να συμφωνήσουμε, ούτε με τη γνωμοδότηση του Ευρωπαϊκού Κοινοβουλίου, ούτε με αυτήν της Επιτροπής, οι οποίες επιθυμούν να διευρύνουν υπερβολικά αυτή την ημερήσια διάταξη και μάλιστα να τη διευρύνουν με την κακή έννοια, με την έννοια, δηλαδή, της συγκέντρωσης και του ακόμη πιο αυστηρού κλειδώματος του ευρωπαϊκού συστήματος. Για αυτό η Ομάδα μας κατέθεσε μια σειρά τροπολογιών οι οποίες, εάν τοποθετηθούν η μια μετά την άλλη, συνθέτουν μια πραγματική εναλλακτική τροπολογία. Σε αυτές υποστηρίζουμε ότι η προσεχής ΔΔ πρέπει να επεξεργαστεί ένα σύστημα λήψης αποφάσεων το οποίο θα σέβεται περισσότερο τις εθνικές κυριαρχίες. Λυπούμαστε που η Επιτροπή, στη γνωμοδότησή της τής ης του περασμένου Ιανουαρίου, περιορίζεται να ακολουθήσει την πληκτική πορεία μιας ομοιόμορφης Ευρώπης η οποία επεκτείνεται προς Ανατολάς, ενός συγκεντρωτικού υπέρ-κράτους που λειτουργεί με τη βοήθεια των αποφάσεων που λαμβάνει η πλειοψηφία. Οι φεντεραλιστές νομίζουν ότι με αυτό τον τρόπο, μέσω του περιορισμού, θα δημιουργήσουν την ενότητα, πρόκειται όμως για μια απολύτως επιφανειακή αντίληψη. Αντιθέτως, σε μια διευρυμένη Ευρώπη, κύριε Πρόεδρε, η ομοιομορφία που επιβάλλεται από την κατάχρηση πλειοψηφικών αποφάσεων δεν μπορεί παρά να οδηγήσει στην έκρηξη. Επιπλέον, το συγκεντρωτικό ευρωπαϊκό σύστημα, όπως το βλέπουμε να αναπτύσσεται σήμερα και όπως μπορούμε να το γενικεύσουμε, σφυροκοπά τα έθνη και με αυτό τον τρόπο, πλήττει τον εθνικό πατριωτισμό ο οποίος συνιστά τον πυρήνα της αμυντικής βούλησής μας. Συνεπώς η Ευρώπη που προκύπτει δεν είναι πιο ισχυρή, αλλά πιο αδύναμη, εφόσον δεν γνωρίζει πλέον ούτε ποια είναι ούτε ποιον υπερασπίζεται. Για αυτό τον λόγο ανέκαθεν υποστηρίζαμε ότι η διεύρυνση δεν είναι δυνατή παρά μόνο εάν αποδεχτούμε με σαφήνεια τη διαφορετικότητα και την ελευθερία των λαών που συνθέτουν την Ευρώπη, εάν υιοθετήσουμε, δηλαδή, μια μεταβλητή γεωμετρία, η οποία θα βασίζεται στον σεβασμό των εθνικών κυριαρχιών. Σήμερα εκφράζουμε την ικανοποίησή μας για τις προόδους αυτής της ιδέας σε τομείς που, δυστυχώς, βρίσκονται ακόμη εκτός του Ευρωπαϊκού Κοινοβουλίου και της Επιτροπής. Μια Ευρώπη με μεταβλητή γεωμετρία, είναι μια Ευρώπη η οποία σέβεται τις εθνικές της δημοκρατίες, η οποία στηρίζεται στα έθνη της, στους εθνικούς πατριωτισμούς τους, αντί να τους διώκει συνεχώς. Από εκεί θα αντλήσουμε τη βούληση να αμυνθούμε ενάντια στις έξωθεν απειλές και όχι από τις περιοριστικές και υπερβολικά περίπλοκες αποφάσεις που σκέφτηκε να προτείνει η Επιτροπή στην προσεχή Διακυβερνητική Διάσκεψη.  Κύριε Πρόεδρε, αξιότιμοι συνάδελφοι, μιλώ εξ ονόματος των Ιταλών Ριζοσπαστών και θα ήθελα να πω στον Πρόεδρο του Συμβουλίου ότι θα έχει διαπιστώσει, προφανώς, ποια είναι η γνώμη του Κοινοβουλίου. Δεν ήταν τυχαίο ότι η τελευταία παρέμβαση ήταν και η μοναδική την οποία στήριξε θερμά - και το λέγω αυτό χωρίς να ειρωνεύομαι ούτε στο ελάχιστο την απόλυτα σεβαστή θέση του συναδέλφου Berthu και της Ομάδας του - αλλά δεν είναι τυχαίο ότι η απόφαση του Ευρωπαϊκού Συμβουλίου υποστηρίζεται από αυτούς οι οποίοι βρίσκονται στο Κοινοβούλιο αυτό επειδή, κατά βάθος, αγωνίζονται ενάντια - γεγονός απόλυτα σεβαστό - σε μια περαιτέρω ευρωπαϊκή ολοκλήρωση. Αυτό είναι το μήνυμα που το Κοινοβούλιο στέλνει στο Συμβούλιο. Εύχομαι ότι η πορτογαλική Προεδρία - την οποία και εγώ προσωπικά συγχαίρω - θα μπορέσει να αποτελέσει το φορέα του μηνύματος αυτού του Κοινοβουλίου και του αποτελέσματος που θα έχουν οι εργασίες μας για την επίτευξη συμβιβασμού στο βωμό του Αγίου Βαλεντίνου, αύριο, όμως, θα δώσουμε, παρ' όλα αυτά, αρνητική γνωμοδότηση όσον αφορά την ημερήσια διάταξη της ΔΔ. Αυτό το μήνυμα πρέπει να είναι εξαιρετικά σαφές. Αυτός είναι ο τρόπος με τον οποίο εμείς ερμηνεύουμε την αρνητική ψήφο που θα δώσουμε αύριο. Εμείς παρέχουμε μια - τεχνικά και νομικά αναγκαία - γνωμοδότηση για σύγκληση της ΔΔ στις Φεβρουαρίου, αλλά μια αρνητική γνωμοδότηση όσον αφορά το περιεχόμενό της. Αρκεί να λάβουμε υπόψη μας τα γεγονότα: είδαμε τι συνέβη στην Αυστρία πριν από λίγο, μπορούμε όμως να ρίξουμε και μια ματιά στα χρηματιστήρια, κύριε Πρόεδρε: όταν, μέσα σε ένα χρόνο, το μεγάλο εγχείρημα του ευρώ χάνει τοις εκατό έναντι του δολαρίου, πιθανώς, δεν λέγω μια κυβέρνηση αλλά ένας καλός οικογενειάρχης θα έπρεπε να αναρωτηθεί εάν είναι νοητό να πει στους πολίτες ότι τα μόνα θέματα τα οποία θα συζητηθούν είναι ο αριθμός των ευρωπαίων Επιτρόπων ή άλλα πράγματα αυτού του είδους. Είναι σαφές ότι ο στόχος είναι πιο φιλόδοξος. Εμείς οι ριζοσπάστες παρουσιάσαμε τροπολογίες, που υποβάλλουμε στο Σώμα, ώστε να ενισχύσουμε αυτό το κείμενο, να ζητήσουμε, παραδείγματος χάρη από τώρα - για να αναφερθώ στα άρθρα και - αυτό που θα έπρεπε να είναι το ελάχιστο, να αποτελέσει, δηλαδή, το Ευρωπαϊκό Σύνταγμα και έργο του Ευρωπαϊκού Κοινοβουλίου και να υποβληθεί η πρόταση να εγκρίνονται από το Ευρωπαϊκό Κοινοβούλιο οι τροπολογίες στη Συνθήκη. Γνωρίζουμε ότι υπάρχουν και άλλα θέματα: πάρα πολλοί συνάδελφοι, για παράδειγμα, τόνισαν, όπως και εμείς, το ζήτημα της έδρας των θεσμικών οργάνων, ζήτημα που πιστεύουμε ότι πρέπει να αποτελέσει μέρος ενός συλλογισμού τουλάχιστον σε επίπεδο ΔΔ. Εύχομαι, τελικά, ότι το μήνυμα που θα δώσουμε αύριο θα είναι ένα ισχυρό και για μια φορά ευρύ, μήνυμα ώστε, χάρη και στις προσπάθειες της πορτογαλικής Προεδρίας, να επανεξεταστεί αυτή η ημερήσια διάταξη γιατί διαφορετικά, πράγματι, η πρόκληση θα χαθεί, όχι μόνο για το άμεσο αλλά και για το πολύ απώτερο μέλλον.  Κύριε Πρόεδρε, ο Πρόεδρος της Επιτροπής δεν ήταν εντελώς ειλικρινής όταν μίλησε την τελευταία εβδομάδα στη Διακυβερνητική Διάσκεψη. Είπε πως θα έπρεπε να συνεχίσει να υπάρχει ομοφωνία σε θέματα κοινωνικού χαρακτήρα, αλλά στο σχέδιο της Επιτροπής τίθενται πολύ σαφέστατα στόχοι για τη λήψη αποφάσεων κατά πλειοψηφία σε θέματα όπως η κοινωνική ασφάλιση και οι φόροι, θέματα τα οποία συνδέονται με την εσωτερική αγορά. Αυτό συνεπάγεται πως θα υπάρχει δυνατότητα τροποποίησης μεγάλου μέρους των κοινωνικών συστημάτων των κρατών μελών βάσει μιας πλειοψηφίας στις Βρυξέλλες, παρ' ότι μια ομόφωνη γαλλική εθνοσυνέλευση, μια βρετανική Βουλή των Κοινοτήτων και μια ολλανδική Κάτω Βουλή μπορεί να αντιτίθενται. Κι εδώ ερχόμαστε στην καρδιά της λαϊκής κυριαρχίας, όσον αφορά την πολιτική παροχών και τις κοινωνικές συνθήκες των πολιτών, οι οποίες είναι και ο πρώτιστος τομέας που ο λαός επιθυμεί να επηρεάσει όταν προσέρχεται στις κάλπες. Με άλλα λόγια, δεν θα είμαστε πλέον σε θέση ως ψηφοφόροι να καθορίσουμε αυτές τις συνθήκες. Δεν θα μπορούμε πλέον να τις αλλάξουμε την ημέρα τον εκλογών. Οι Βρυξέλλες ξέρουν καλύτερα από εμάς. Ο κ. Prodi ανήγγειλε επίσης περισσότερη διαφάνεια, αλλά η πρόταση κανονισμού ισούται με ένα απευθείας βήμα προς τα πίσω, κι αυτή δεν είναι μόνο δική μου εκτίμηση αλλά εκτίμηση και του Ευρωπαίου Διαμεσολαβητή. Σήμερα η Επιτροπή υποχρεούται να ζυγίζει κατά περίπτωση την ανάγκη για εμπιστευτικότητα σε σχέση με την απαίτηση και τις προσδοκίες των πολιτών για διαφάνεια, ενώ εάν ψηφιστεί ο κανονισμός της Επιτροπής, τότε η Επιτροπή θα έχει δικαίωμα να απαγορεύει την πρόσβαση σε αρκετές κατηγορίες εντύπων χωρίς να υποχρεούται να διεξάγει εξατομικευμένη αξιολόγηση. Θα δημιουργηθούν επίσης νομικές απαιτήσεις για εμπιστευτικότητα, με αποτέλεσμα να απαγορεύεται η πρόσβαση σε έντυπα που σήμερα είναι προσιτά στο κοινό σε αρκετά κράτη μέλη. Κάτω από την επικεφαλίδα «ενίσχυση της διαφάνειας» παρατηρούμε μια απαγόρευση της πρόσβασης του κοινού σε ορισμένα έντυπα. Πρόκειται ξεκάθαρα για μια οργουελιανή εξέλιξη. Θα παρακαλέσω τον κ. Prodi να μη σχολιάσει ποτέ πια εφεξής μία πρόταση εδώ στην αίθουσα όταν η πρόταση αυτή δεν τίθεται στην ευχέρεια του κοινού για κριτικό έλεγχο. Ο κ. Prodi εξασφάλισε θετικές αντιδράσεις για μια πρόταση, η οποία κατά τα άλλα θα αντιμετώπιζε την κριτική, διότι στη νέα πρόταση κανονισμού παρουσιάζεται βέβαια ως βήμα προόδου το γεγονός ότι πλέον το κοινό αποκτά πρόσβαση σε όλα τα διοικητικά έγγραφα που βρίσκονται στην κατοχή της Επιτροπής, αλλά στη συνέχεια ακολουθεί ένα σχοινοτενής κατάλογος εξαιρέσεων και στις εξαιρέσεις δε υπάρχουν και νομικές απαιτήσεις για εμπιστευτικότητα. Στο γαλλικό κείμενο αναφέρεται η λέξη «refuse» και στο αγγλικό η λέξη «shall», πράγμα που σημαίνει ότι η Επιτροπή θα διατηρεί μυστικές πληροφορίες που σήμερα είναι προσιτές στο κοινό, για παράδειγμα στη δική μου χώρα. Στη συνέχεια έχουμε μια ελαστική παράγραφο σχετικά με την αποτελεσματικότητα των διαπραγματεύσεων και των θεσμικών οργάνων, η οποία μπορεί να χρησιμοποιηθεί για την επίτευξη οποιασδήποτε σκοπιμότητας, γι' αυτό λοιπόν...  Κύριε Πρόεδρε, συνάδελφοι, μετά από τη δήλωση της πορτογαλικής Προεδρίας έχω την αίσθηση ότι η προσέγγιση της Διακυβερνητικής Διάσκεψης γίνεται σε μεγάλο βαθμό ανοικτά και με καλοζυγισμένες αντιλήψεις. Εμείς, ως Ευρωπαϊκό Κοινοβούλιο θα εκμεταλλευτούμε αυτές τις δυνατότητες για να προβάλουμε εκεί με τον αντίστοιχο τρόπο τα ζητήματα που μας απασχολούν. Οι προετοιμασίες της Επιτροπής προχωρούν μέχρι σήμερα προς μια σωστή κατεύθυνση, μολονότι δεν προχωρούν αρκετά μακριά σε σχέση με τα ψηφίσματα του Ευρωπαϊκού Κοινοβουλίου. Αλλά θα γίνει και αργότερα λόγος σχετικά. Αποφασιστική σημασία θα έχει για τη Διακυβερνητική Διάσκεψη να επιτευχθούν παράλληλα τρία πράγματα: η ικανότητα για δράση, η δημοκρατική νομιμοποίηση και η διαφάνεια. Μόνον εάν είναι δεδομένα αυτά τα τρία πράγματα θα ακολουθήσει και η αποδοχή από τους πολίτες. Η ικανότητα για δράση πρέπει φυσικά να επιτευχθεί προκειμένου να δρομολογηθεί η ικανότητα της Ευρωπαϊκής Ένωσης για διεύρυνση. Και μια σημαντική παραπομπή στο συγκεκριμένο αίτημα αποτελεί η συζήτηση που είχαμε προηγουμένως στο Σώμα. Πρέπει να είμαστε ικανοί για δράση στη περίπτωση που ίσως κάποτε να υπάρξει μια κυβέρνηση που θα μπλοκάρει τα πάντα. Είναι λοιπόν μια σημαντική παραπομπή στο ότι η λήψη αποφάσεων με βάση την αρχή της πλειοψηφίας αποτελεί κρίσιμη προϋπόθεση, ώστε η Ευρωπαϊκή Ένωση να μπορεί να λειτουργεί σε κάθε περίπτωση. Τούτο είναι σημαντικό ειδικά σε σχέση με τη διεύρυνση, στον τομέα της νομοθεσίας, στο τομέα των συμβάσεων που συνεπάγονται τροποποιήσεις της νομοθεσίας. Στο σημείο αυτό θέλουμε φυσικά να επεκτείνουμε τα αντίστοιχα δικαιώματα του Ευρωπαϊκού Κοινοβουλίου. Εν προκειμένω θα πρέπει να δράσουμε ως Ευρωπαϊκό Κοινοβούλιο και στον τομέα της Οικονομικής και Νομισματικής Ένωσης καθότι στον εν λόγω τομέα ο έλεγχος δεν είναι επαρκής. Οι υπουργοί Οικονομικών συμπεριφέρονται στο Συμβούλιο Ecofin, στο Ευρωπαϊκό Συμβούλιο των σαν να επρόκειτο για μια δική τους μόνο διακυβερνητική εκδήλωση, πράγμα απαράδεκτο. Σε αντίθεση προς την κ. Kaufmann, δεν είμαι υπέρ της επέκτασης του ελέγχου της Ευρωπαϊκής Κεντρικής Τράπεζας, είμαι υπέρ της ανεξαρτησίας της. Από πολιτικής πλευρά πρέπει ωστόσο ο έλεγχος να διασφαλισθεί αντίστοιχα. Θα πρέπει επίσης να συγκροτηθεί το τρίγωνο Επιτροπή, Συμβούλιο και Κοινοβούλιο και στον τομέα της εξωτερικής πολιτικής και της πολιτικής ασφάλειας. Στον τομέα αυτό, το Συμβούλιο είχε μέχρι σήμερα σχεδόν το μονοπώλιο, και ειδικά όσον αφορά τα πρωτόγονα μέτρα για τη διαχείριση κρίσεων, για τα οποία είναι αποκλειστικά αρμόδια η Επιτροπή. Όλα αυτά δεν έχουν ενταχθεί επαρκώς σε αυτήν την συνολική προσέγγιση. Πρέπει να επανεξετάσουμε κατά πόσο είναι εν προκειμένω αναγκαίες διάφορες αλλαγές στο πλαίσιο της Διακυβερνητικής Διάσκεψης. Η πορτογαλική Προεδρία είπε ότι θα σταθμίσει την κατάσταση, ώστε να υπάρξει ενδεχομένως μια διεύρυνση της εντολής. Θέλω να επισημάνω ακόμα ένα σημαντικό σημείο. Οι συζητήσεις που διεξάγουμε τις τελευταίες ημέρες λ.χ. για μια κυβέρνηση ενός κράτους στην Ευρώπη, δείχνουν ότι πρέπει να καθορίσουμε την πνευματική και ηθική κατεύθυνση της Ευρωπαϊκής Ένωσης η οποία προσανατολίζεται προς το κράτος δικαίου και προς το καλό της Κοινότητας και του συνόλου. Δείχνουν επίσης ότι για τον λόγο αυτό θα πρέπει να ενταχθούν στη Συνθήκη νομικά δεσμευτικά θεμελιώδη δικαιώματα, καθότι τούτο θα αποτελέσει κρίσιμο σταθεροποιητικό παράγοντα. Παρακαλώ εκείνους που μέχρι σήμερα ήταν ακόμα υπερβολικά συγκρατημένοι στο συγκεκριμένο ζήτημα να σκεφτούν μήπως ήρθε η στιγμή να το λάβουν υπ' όψιν και ενδεχομένως να επιδείξουν το απαιτούμενο θάρρος ώστε να μπορέσουμε να προχωρήσουμε ανάλογα και στον τομέα των θεμελιωδών δικαιωμάτων Η Ευρωπαϊκή Ένωση δεν χρειάζεται κανένα, ή μάλλον σχεδόν κανένα νέο μέσο, ούτε νέες αρμοδιότητες. Αυτό που χρειάζεται είναι μέσα για να μπορέσει να ανταποκριθεί στις αρμοδιότητές της. Συνεπώς οφείλουμε να μεριμνήσουμε ώστε τα εν λόγω μέσα να λειτουργήσουν με έναν τρόπο που να μας επιτρέπει να ανταποκριθούμε εξ ονόματος των πολιτών στα καθήκοντα που τυπικά μας έχουν ήδη ανατεθεί στη Συνθήκη. Πιστεύω ότι οι προσπάθειες της Διακυβερνητικής Διάσκεψης θα πρέπει να επικεντρωθούν ιδιαίτερα στο σημείο αυτό. Αν μπορέσουμε να σημειώσουμε πρόοδο εν προκειμένω, τότε θα μπορέσουμε να προσμένουμε με χαρά την ιστορική αποστολή της διεύρυνσης της Ευρωπαϊκής Ένωσης. Εδώ θα πρέπει να δοθεί η μεγαλύτερη βαρύτητα. Είμαι πεπεισμένος, αξιότιμη Προεδρία του Συμβουλίου ότι υπό την δική σας ηγεσία το ζήτημα αυτό θα πάρει την ανάλογη θετική μορφή.   της Επιτροπής Συνταγματικών Υποθέσεων. Κύριε Πρόεδρε του Συμβουλίου, κατανοήσατε, ακούγοντας διάφορες παρεμβάσεις, ότι, έστω και με αντιπαραθέσεις, υπερίσχυσε στους κόλπους της Επιτροπής Συνταγματικών Υποθέσεων, αλλά και στο επίπεδο των προέδρων των πολιτικών ομάδων αυτού του Κοινοβουλίου, η ιδέα να εμπιστευτούμε την πορτογαλική Προεδρία και να μην αυξήσουμε τις δυσκολίες που αντιμετωπίζει καθυστερώντας την έναρξη της Διακυβερνητικής Διάσκεψης. Μπορώ να σας διαβεβαιώσω ότι δεν ήταν εύκολο να το πετύχουμε, την περασμένη εβδομάδα, στα πλαίσια της Επιτροπής στην οποία προεδρεύω αλλά, τελικά, αποφασίσαμε να στοιχηματίσουμε υπέρ της πορτογαλικής Προεδρίας και θα θέλαμε μάλιστα να κερδίσουμε το στοίχημα. Μας μιλήσατε για την έναρξη της περιοδείας σας στις διάφορες πρωτεύουσες και μας είπατε για τις δυσκολίες μερικών κυβερνήσεων να επιτύχουν συναίνεση στις χώρες τους και κατά συνέπεια στα κοινοβούλιά τους. Θέλω να σας καταστήσω γνωστό ότι χτες είχαμε μια πολύ ενδιαφέρουσα, πιστεύω, συνεδρίαση με συζητήσεις και διάλογο με τους αντιπροσώπους των εθνικών κοινοβουλίων, που ήταν παρόντα με εξειδικευμένες και δυναμικές αντιπροσωπίες. Δεν υπήρχε θέμα εξαγωγής συμπερασμάτων - δεν ήταν δυνατό κάτι τέτοιο - αλλά σίγουρα η συζήτηση ήταν πολύ ενθαρρυντική. Πιστεύω ότι χρειάζεται να είμαστε προσεκτικοί, να είμαστε σίγουροι ότι οι εθνικές κυβερνήσεις προσπαθούν να πείσουν τα αντίστοιχα κοινοβούλιά τους να επικυρώσουν λύσεις που αφορούν τις απαιτήσεις ανάπτυξης της Ένωσης και δεν περιχαρακώνονται πίσω από υποτιθέμενες αντιστάσεις των ίδιων των κοινοβουλίων για να μην υπογράψουν τις κατάλληλες αποφάσεις στο τραπέζι της Διακυβερνητικής Διάσκεψης. Εμείς ωστόσο θα εντείνουμε τη συνεργασία μας και το διάλογό μας με τα εθνικά κοινοβούλια καθ' όλη τη διάρκεια της Διακυβερνητικής Διάσκεψης. Χτες έγινε συζήτηση και για την Επιτροπή - που ήταν παρούσα στο πρόσωπο του Επιτρόπου Barnier - ο οποίος είπε τη γνώμη του. Εκτιμήθηκε η προσπάθειά του αν και έπειτα, όσον αφορά τις προτάσεις, εκφράστηκαν διαφορετικές απόψεις, όπως άλλωστε, νομίζω ότι κάνατε και εσείς, κύριε Πρόεδρε του Συμβουλίου. Πρέπει ωστόσο να τονιστεί ότι, και χτες, έγινε αισθητή από πολλούς η παρουσία του κινδύνου ότι με τη διεύρυνση το αρχικό σχέδιο οικοδόμησης μιας πολιτικής Ευρώπης μπορεί να τεθεί υπό αμφισβήτηση, κίνδυνος, εξάλλου, ο οποίος επισημάνθηκε σε μια συνέντευξη που σίγουρα δε διέφυγε της προσοχής κανενός λόγω του ότι την παραχώρησε ένα πρόσωπο κύρους, όπως ο κ. Jacques Delors. Πρέπει πάντως να προσπαθήσουμε ώστε στη Διακυβερνητική Διάσκεψη να συζητηθεί πραγματικά ο τρόπος με τον οποίον θα μπορέσουμε να ενισχύσουμε τις δημοκρατικές βάσεις της Ένωσης, για το πώς θα ενισχύσουμε - κάτι που συζητήθηκε και σήμερα στην Αίθουσα, επ' ευκαιρία της κατάστασης στην Αυστρία - το σύστημα αρχών, αξιών και δικαιωμάτων που αποτελεί τη βάση της Ένωσης, καθώς και το ρόλο των πολιτικών οργάνων της Ένωσης, ακόμα και στον τομέα της διαχείρισης της οικονομίας. Υπολογίζουμε στην πορτογαλική Προεδρία, υπολογίζουμε σε εμάς τους ίδιους και υπολογίζουμε και στην Επιτροπή ώστε να καταστεί δυνατό να συζητηθούν όλα αυτά στη Διακυβερνητική Διάσκεψη, με εποικοδομητικό και αποτελεσματικό τρόπο.  Κύριε Πρόεδρε, μόνο μια ενισχυμένη Ευρώπη μπορεί να αντέξει τη διεύρυνση. Μόνο μια ενισχυμένη Ευρώπη είναι άτρωτη από πολιτικούς καιροσκόπους που εκμεταλλεύονται τη λαϊκή δυσαρέσκεια. Για το λόγο αυτό χρειαζόμαστε ουσιαστικές μεταρρυθμίσεις και, συνεπώς, μια διευρυμένη ημερήσια διάταξη της ΔΔ. Η φινλανδική Προεδρία συγκράτησε μόνο τις μινιμαλιστικές απόψεις των κυβερνήσεων και αγνόησε δυστυχώς το Κοινοβούλιο. Η Πορτογαλία μπορεί να διδαχθεί από την προκάτοχό της χώρα ως προς το τι δεν πρέπει να κάνει. Είναι πάρα πολύ σημαντικό να υπάρξει κοινή δράση του Ευρωπαϊκού Κοινοβουλίου και της Επιτροπής σ' αυτή την Διακυβερνητική Διάσκεψη. Τα δύο θεσμικά όργανα έχουν ταυτόσημα συμφέροντα και απόψεις σε πολλά σημεία. Βασικό στοιχείο αυτής της κοινής δράσης πρέπει να είναι η έγκριση του Κοινοβουλίου για τις επικείμενες τροποποιήσεις της Συνθήκης. Αυτή είναι η σημαντικότερη προτεραιότητα. Ποια είναι η άποψη της Επιτροπής για το θέμα αυτό; Η Πρόεδρος και δύο εκπρόσωποι του Κοινοβουλίου πρέπει να μπορούν να συμμετάσχουν στο ίδιο πολιτικό επίπεδο, δηλαδή όχι μόνο στην ομάδα προπαρασκευής, αλλά στο ίδιο πολιτικό επίπεδο με την Επιτροπή. Δεν υπάρχει κανένας απολύτως λόγος για τον οποίο ένα όργανο το οποίο εκλέγεται άμεσα από τους πολίτες θα πρέπει να συμμετάσχει στις συζητήσεις σε κατώτερο επίπεδο απ' ό,τι η Επιτροπή. Οφείλουμε να προωθήσουμε ουσιαστικές μεταρρυθμίσεις, όχι μόνο έναντι των νέων κρατών μελών αλλά και για τον εαυτό μας. Εάν δεν μεριμνήσουμε όπως πρέπει για τη διεύρυνση της Ευρώπης, υπάρχει κίνδυνος να καθηλωθούμε στον πολιτικό τέλμα που θα δημιουργήσουμε οι ίδιοι.  Κύριε Πρόεδρε, είναι κάποιες φορές που πραγματικά, δεν καταλαβαίνω αυτό το Κοινοβούλιο το οποίο αρέσκεται με μαζοχιστική ευχαρίστηση να ακρωτηριάζει τον εαυτό του. Μετά τον περιορισμό της συμμετοχής στην ΔΔ σε δύο μόνο έδρες από τον ίδιο τον πρόεδρό του, το Κοινοβούλιο απορρίπτει σήμερα την ολοκλήρωση της ημερήσιας διάταξης αυτής της ΔΔ. Πράγματι, είτε από αδυναμία είτε από ανοησία και κανένα από αυτά τα ενδεχόμενα δεν είναι αληθινά τιμητικό, θα συμφωνήσετε ότι, το Κοινοβούλιό μας, με τη βιασύνη του να γνωμοδοτήσει, εγκαταλείπει τον μοναδικό μοχλό που του παρέχει η Συνθήκη, δηλαδή, να απαιτήσει ως προϋπόθεση πριν να γνωμοδοτήσει, μια πλήρη ημερήσια διάταξη της ΔΔ. Γιατί να ψηφίσουμε αυτήν τη γνωμοδότηση επειγόντως αύριο, Φεβρουαρίου, εφόσον μπορούμε να περιμένουμε, όντας σε θέση ισχύος, την έναρξη της συνεδρίασης του Στρασβούργου, στις Φεβρουαρίου και να υποβάλουμε έτσι στο Συμβούλιο μια πλήρη και συνεπώς τελικά συνεκτική ημερήσια διάταξη. Χρειάζεται πολύ μεγάλη υποκρισία για να καλύψουμε τη σημερινή μας αδυναμία. Μια υποκρισία, για την οποία θα μετανιώσουμε πικρά, στο ψήφισμά μας, καθώς η ημερήσια διάταξη της ΔΔ δεν ανταποκρίνεται στο μέγεθος των κινδύνων, καθώς με την βιασύνη μας, επιδεικνύοντας μια ένοχη αφέλεια, απαγορεύουμε την υποβολή αυτής της πιο φιλόδοξης ημερήσιας διάταξης. Εάν με το πέρας αυτής της ΔΔ, υπάρξουν δημοκρατικά κενά, τότε δηλώνω ότι υπεύθυνες για αυτό θα είναι οι πολιτικές Ομάδες που θέλησαν αυτήν τη βιασύνη. Είτε το θέλουμε είτε όχι, εφόσον το ίδιο το Κοινοβούλιο θα σβήσει τον μοναδικό προβολέα που του επιτρέπει να φωτίζει λίγο τις συζητήσεις, το πεδίο λήψης αποφάσεων θα μετατοπιστεί προς τα δεκαπέντε κράτη της Ένωσης. Καλώ λοιπόν τους βουλευτές της μεγάλης πλειοψηφίας αυτού του Κοινοβουλίου που τον Νοέμβριο έκριναν ότι το μέλλον της Ευρώπης αξίζει πολύ πιο ευρύτερες συζητήσεις από ό, τι τα απομεινάρια του Αμστερνταμ, να πάρουν το ραβδί τους και να πάνε να διδάξουν στις κυβερνήσεις τους ότι χρειάζεται να διευρύνουμε αυτήν τη ΔΔ, δεδομένου ότι το ψήφισμα του Συμβουλίου του Ελσίνκι το επιτρέπει. Εξαιτίας της κατάστασης στην Αυστρία, σήμερα είναι μια μαύρη μέρα για όλη την Ευρώπη. Αντιλαμβανόμαστε λοιπόν ότι η νίκη της δημοκρατίας δεν επιτυγχάνεται ποτέ και ότι οφείλουμε να πείσουμε και να εξακολουθούμε να πείθουμε. Για να εδραιώσουμε τις θεμελιώδεις αξίες μας, είναι επιτακτική ανάγκη να τις καταγράψουμε και πέρα από αυτήν τη ΔΔ, πιστεύω ότι η Ευρώπη χρειάζεται ένα Σύνταγμα.  Κύριε Πρόεδρε, στην πρόταση ψηφίσματος που τώρα συζητάμε διατυπώνεται το αίτημα, όπως ακριβώς και παλαιότερα, να έχει η προσεχής διακυβερνητική διάσκεψη μια ευρεία ημερησία διάταξη με ριζικές μεταρρυθμίσεις των θεσμικών οργάνων. Ως ένα επιχείρημα υπέρ αυτού του αιτήματος χρησιμοποιείται η επερχόμενη διεύρυνση της Ένωσης. Είμαι πεπεισμένος ότι αυτή η αντίληψη είναι εσφαλμένη, διότι, στην πραγματικότητα, είναι χειρότερες οι προϋποθέσεις να διευρυνθεί μια ομόσπονδη και συγκεντρωτική ΕΕ που καθορίζει ολοένα και περισσότερο την πολιτική στο εσωτερικό των κρατών μελών. Μια ευέλικτη ΕΕ που επικεντρώνεται σε λιγότερους μεν, σημαντικούς δε, τομείς και σέβεται τις εθνικές διαφορές και την εθνική δημοκρατία έχει καλύτερες προϋποθέσεις να συμπεριλάβει πολύ περισσότερες χώρες. Στην παράγραφο Δ της πρότασης ψηφίσματος διατυπώνεται το αίτημα να είναι η οικονομική πολιτική της ΕΕ περισσότερο συντονισμένη και διαφανής. Όταν, όμως, γίνεται αναφορά σε κάτι τέτοιο δεν είναι δυνατόν να μη γίνεται, ταυτόχρονα, αναφορά και για τη νομισματική ένωση. Σ' αυτό εδώ το κείμενο δεν γίνεται καμία αναφορά στα μεγάλα δημοκρατικά και πολιτικά προβλήματα που σχετίζονται με τη νομισματική ένωση και την Κεντρική Τράπεζα - και αυτό δεν στέκει. Αν θέλουμε να διαμορφώσουμε μία δημοκρατικότερη ΕΕ, πρέπει να επανεξεταστεί όλο το οικοδόμημα της ΟΝΕ. Η Κεντρική Τράπεζα πρέπει να τεθεί υπό πολιτικό έλεγχο, ώστε ο προσανατολισμός της νομισματικής πολιτικής να καθορίζεται από πολιτικούς στόχους όπως, π.χ., η αύξηση της απασχόλησης και η ευημερία· για να καταστεί αυτό δυνατόν πρέπει να βελτιωθεί η επίβλεψη της Κεντρικής Τράπεζας. Ο άκαμπτος και αποτυχημένος μονεταρισμός του Συμφώνου Σταθερότητας πρέπει να αναθεωρηθεί και να απορριφθεί, ώστε να μπορέσουμε να αποκτήσουμε μια ενιαία πολιτική η οποία θα δίνει προτεραιότητα στον στόχο της ευημερίας. Το άρθρο της Συνθήκης, το οποίο απαγορεύει κάθε παρέμβαση στην ελεύθερη διακίνηση του κεφαλαίου, δηλαδή τη νομισματική κερδοσκοπία, πρέπει να αφαιρεθεί ώστε να αναχαιτιστεί η επιζήμια νομισματική κερδοσκοπία μέσω του πολιτικού ελέγχου. Σήμερα, στις περισσότερες χώρες της ΕΕ βρίσκονται κυβερνήσεις στις οποίες κυριαρχούν οι σοσιαλδημοκράτες. Είναι αξιοσημείωτο το γεγονός ότι καμία από αυτές δεν ζητά, τώρα που έχουν τη δυνατότητα, να γίνει κάποια αλλαγή στον προσανατολισμό της νομισματικής ένωσης. Εξάλλου, ο ισχυρισμός ότι η νομισματική ένωση θα μπορούσε να αποτελέσει ένα αντίβαρο στο παγκοσμιοποιημένο κεφάλαιο, πλήττει την αξιοπιστία. Στο ψήφισμα διατυπώνεται το αίτημα να αυξηθεί η επιρροή του Ευρωπαϊκού Κοινοβουλίου επί της διακυβερνητικής διάσκεψης. Όμως, είναι σημαντικό να υπογραμμιστεί ότι η διακυβερνητική διάσκεψη είναι και θα πρέπει να είναι μία διάσκεψη μεταξύ των κρατών μελών. Αυτοί που θα κατευθύνουν την εξέλιξη της Συνθήκης είναι τα κοινοβούλια των κρατών μελών ή οι λαοί μέσω δημοψηφισμάτων. Επομένως, πρέπει να αποκλειστεί το ενδεχόμενο να παραχωρηθεί στο Ευρωπαϊκό Κοινοβούλιο κάποια θεσμοθετημένη επιρροή επί της διαδικασίας των διαπραγματεύσεων ή της επικύρωσης.  Κύριε Πρόεδρε, η Επιτροπή Συνταγματικών Υποθέσεων πρότεινε ένα πραγματικά θετικό κείμενο, το οποίο θα ψηφίσω, παρ' ότι είχα προτείνει και εγώ ο ίδιος πολλές τροπολογίες με στόχο τη διεύρυνση. Όσα συνέβησαν ωστόσο αυτές τις ημέρες δείχνουν ότι είχαν δίκιο όλοι εκείνοι που είχαν απευθύνει ουσιαστικές κριτικές στον τρόπο με τον οποίο η διεύρυνση και η αναθεώρηση των Συνθηκών είχαν δρομολογηθεί. Δεν είναι δυνατόν να διευρυνθεί η Ένωση σε κράτη χωρίς πρώτα να αντιμετωπιστεί το ζήτημα εάν η Ευρώπη έχει κάποιες αρχές, κάποιες κοινές αξίες, εάν δεν είναι τίποτε άλλο παρά μια οικονομική ζώνη ελεύθερων ανταλλαγών ή εάν, αντίθετα, έχει μια μεγαλύτερη φιλοδοξία: την επιθυμία να αποτελέσει μια υπερεθνική ένωση, με τρόπους που απομένουν να καθοριστούν, η οποία έχει σκοπό να χαράξει στον κόσμο μια νέα πορεία πολιτισμού και δημοκρατίας. Αυτό εννοούσαμε και εννοούμε όταν ζητάμε ένα Ευρωπαϊκό Σύνταγμα. Η τροποποίηση των Συνθηκών περιορίστηκε αντίθετα σε μια αναθεώρηση ορισμένων εσωτερικών κανόνων, αναθεώρηση αναγκαία και σημαντική, η οποία όμως δεν ανταποκρίνεται προηγουμένως στο θεμελιώδες ερώτημα: τι είναι η Ευρώπη, ποιες είναι οι κοινές της αρχές και ποιοι είναι, κατά συνέπεια, οι στόχοι και τα όριά της; Η πολιτική όμως εκδικείται και, παρότι εκπαραθυρώθηκε από τη συζήτηση μιας περιορισμένης ημερήσιας διάταξης, τώρα κάνει τη θριαμβευτική της επανείσοδο με την περίπτωση της Αυστρίας, αφού στην Αυστρία οδεύει προς την κυβέρνηση ένα κόμμα που φαίνεται να επανέρχεται σε τάσεις αδιαλλαξίας, ξενοφοβίας, και σε μορφές ρατσισμού. Και δεν πρόκειται για ένα πρόβλημα δεσμών με το παρελθόν. Είναι ένα πρόβλημα προοπτικών για το μέλλον, και δεν υπάρχει τίποτε το πιο εσφαλμένο από το να διαχωριζόμαστε, ως προς αυτό το θέμα, σε δεξιούς και αριστερούς. Εγώ ανήκω στον κόσμο των φιλελεύθερων καθολικών, που δεν ανήκει στην αριστερά, αλλά συνδέεται με τις αξίες της ανεκτικότητας και με τις κοινές ευρωπαϊκές αξίες, όσο και όλοι οι άλλοι και δεν έχει καμία σχέση με προσανατολισμούς που αρνούνται αυτές τις αξίες. Ήταν σωστή η ενέργεια του Συμβουλίου να θέσει αυτό το θέμα στην Ευρώπη και στον κόσμο και στην περίπτωση που δεν υπενθυμίσουμε αυτές τις αξίες σε ένα Χάρτη Θεμελιωδών Δικαιωμάτων, σε ένα Ευρωπαϊκό Σύνταγμα, θα οικοδομήσουμε μια Ευρώπη χωρίς σταθερές και διαρκείς βάσεις. Γνωρίζω, Επίτροπε Barnier - ή τουλάχιστον πιστεύω ότι γνωρίζω - ότι εσείς και οι αντιπρόσωποι της πορτογαλικής Προεδρίας συμμερίζεστε αυτές τις αξίες: επωφεληθείτε από τα περιθώρια που σας αφήνει η Διάσκεψη του Δεκέμβρη για να συμπεριλάβετε αυτά τα θέματα και αυτές τις αρχές, γιατί μόνο έτσι θα οικοδομήσουμε μια Ευρώπη που θα έχει διάρκεια.  Κύριε Πρόεδρε, βρίσκομαι στην ευτυχή θέση να σας παραπέμψω σε ένα δυο αξιοσημείωτες παρεμβάσεις που προέρχονται από μια ολιγάριθμη ομάδα Σκανδιναβών σκεπτικιστών και πολέμιων της βίαιας και αυξανόμενης διαδικασίας διεύρυνσης, η οποία σε τελική ανάλυση απειλεί ολόκληρη τη δημοκρατική Ευρώπη. Σκέφτομαι τις παρεμβάσεις των κκ. Bonde και Sjφstedt, οι οποίοι επισημαίνουν ότι το συγκεκριμένο σχέδιο περιέχει μια σειρά σχετικά ασυνείδητων, αλλά αναμφισβήτητα ορθολογικών και εξουσιαστικών προσπαθειών, που στοχεύουν στη δημιουργία μιας συγκεντρωτικής και ομοσπονδιακής ΕΕ. Συμπεριέλαβαν με δίκιο το πρόβλημα της νομισματικής ένωσης και της συγκεντρωτικής διοίκησης και παρουσίασαν ορισμένες δημοκρατικές αρχές ως εναλλακτική λύση. Μπορώ να προσθέσω ότι όλη ορθολογική πολιτική αναταραχή στη δική πατρίδα, τη Δανία, αφορά το γεγονός ότι αφού διευρύνουμε τον κύκλο των κοινοτικών χωρών σε αυτόν τον γιγαντιαίο αριθμό, δηλαδή διεξάγουμε μια διεύρυνση σε πλάτος, δεν μπορούμε να προωθήσουμε σε ταυτόχρονη εμβάθυνση της ολοκλήρωσης, δηλαδή να αναλάβουμε μια πιο εντατική, ποιοτική ολοκλήρωση με τελικό στόχο τις Ηνωμένες Πολιτείες της Ευρώπης. Ωστόσο αυτό ακριβώς συμβαίνει τώρα. Με καθεμία γεωγραφική διεύρυνση της περιοχής της Ευρώπης έχουμε παρατηρήσει ότι οι διευρύνσεις σε πλάτος συνοδεύονται από εντατικές διευρύνσεις σε βάθος, και είναι ακριβώς αυτός ο στόχος της πρότασης ψηφίσματος της επιτροπής, ειδικά στο σημείο , το οποίο λέει ότι πρέπει να έχουμε μια πιο σφαιρική ολοκλήρωση σε βάθος. Μολαταύτα, υπό το πρίσμα των εξελίξεων που σημειώθηκαν τις τελευταίες μέρες μπορεί κανείς να ρωτήσει τι τις χρειαζόμαστε τελικά όλες αυτές τις διακυβερνητικές διασκέψεις και τις τροποποιήσεις της συνθήκης, όταν οι ηγέτες των κυβερνήσεων - στην πραγματικότητα το Ευρωπαϊκό Συμβούλιο Υπουργών - παίρνει αποφάσεις για ένα ανεξάρτητο κράτος μέλος, παρεμβαίνοντας κατ' αυτόν τον τρόπο στη δημοκρατική διαδικασία του κράτους αυτού. Μπορεί ο καθένας να έχει όποια γνώμη θέλει για τον κ. Haider, και προσωπικά τον θεωρώ πολύ επικίνδυνο άνθρωπο από πολιτικής άποψης, όμως δεν μπορούμε επ' ουδενί να παρέμβουμε στη δημοκρατική διαδικασία ενός ανεξάρτητου και φιλικά διακείμενου κράτους. Όταν διεξάγουμε διακυβερνητικές διασκέψεις και προχωρούμε σε τροποποιήσεις των συνθηκών, πρέπει να λάβουμε υπόψη μας ότι η ΕΕ εξελίσσεται κάθε μέρα, επίσης και σε σύγκρουση με τη συνθήκη, όπως ξεκάθαρα είδαμε.  Καλωσορίζω εδώ σήμερα το απόγευμα τον Επίτροπο Barnier και την πορτογαλική Προεδρία. Στις Φεβρουαρίου θα ξεκινήσει η ΔΔ, η οποία προβλέπεται να ολοκληρωθεί μέχρι το τέλος του Πρόκειται για ένα μεγάλο έργο, αλλά μπορεί να υλοποιηθεί. Νομίζω πως όλες οι πολιτικές ομάδες συμφωνούν εδώ σήμερα το απόγευμα πως η ημερήσια διάταξη του Ελσίνκι δεν θα είναι αρκετή για να καλύψει την απαραίτητη μεταρρύθμιση ώστε να προετοιμάσει την Ευρώπη για τη διεύρυνση. Με άλλα λόγια, χρειάζεται να προχωρήσουμε πέρα από όσα αναφέρονται ως οι σημαντικές "εκκρεμότητες του Αμστερνταμ" . Σε αυτές περιλαμβάνεται η επέκταση της λήψης αποφάσεων με ειδική πλειοψηφία - στην πατρίδα μου συμφωνούμε με αυτό, αλλά όχι όσον αφορά θέματα φορολόγησης - η εκ νέου στάθμιση των ψήφων στο Συμβούλιο ώστε να ευνοούνται τα μεγαλύτερα κράτη και ο αριθμός των Επιτρόπων σε μια διευρυμένη Ευρώπη. Σχετικά με το τελευταίο σημείο, η Ιρλανδία επιθυμεί τη διατήρηση του δικαιώματος διορισμού ενός πλήρους και ισότιμου μέλους στην Επιτροπή, ανεξάρτητα από τον αριθμό των κρατών μελών που θα ενταχθούν. Είμαστε έτοιμοι να εξετάσουμε την εκ νέου στάθμιση των ψήφων στο Συμβούλιο των Υπουργών, με την προϋπόθεση πως τα μεγαλύτερα κράτη μέλη είναι πρόθυμα να συμφωνήσουν να έχει κάθε κράτος μέλος ένα πλήρες και ισότιμο μέλος στην Επιτροπή. Θεωρώ πως με τη συγκεκριμένη επισήμανση μιλώ εξ ονόματος πολλών μικρότερων χωρών. Στη ΔΔ θα χρειαστεί επίσης να συζητήσουμε για την πιθανή διαίρεση των συνθηκών σε δύο μέρη - σε έναν πολιτικό τομέα και σε έναν τομέα που θα αφορά το Σύνταγμα. Μπορούμε να αποδεχτούμε τη διαίρεση των Συνθηκών, αρκεί να μην περιορίζει τον έλεγχο των μικρότερων κρατών μελών στην εκ νέου διαπραγμάτευση ολόκληρου του πολιτικού τομέα της Συνθήκης. Με άλλα λόγια, εάν δεν εκπροσωπούμαστε πλήρως στην Επιτροπή δεν θα συμμετέχουμε στις πολιτικές συζητήσεις. Παρακολουθούμε επομένως με πολύ μεγάλη προσοχή το όλο θέμα. Προσβλέπουμε στην κατάρτιση του Χάρτη των Θεμελιωδών Δικαιωμάτων και ανυπομονούμε να δούμε το περιεχόμενο του. Η Συνθήκη του Αμστερνταμ, κύριε Πρόεδρε, καθόρισε τον αριθμό των βουλευτών του Ευρωπαϊκού Κοινοβουλίου σε , και χρειάζεται να διεξαχθεί συζήτηση στο Ευρωπαϊκό Κοινοβούλιο σχετικά με τον τρόπο κατανομής αυτών των βουλευτών στο πλαίσιο της διευρυμένης Ευρώπης.  Κύριε Πρόεδρε, συνιστώ ένθερμα την υπερψήφιση του ψηφίσματος Δημητρακόπουλου/Leinen. Σα αυτό εκφράζεται καθαρά τόσο η απογοήτευσή μας για την ανεπάρκεια της ημερήσιας διάταξης, όσο όμως και η θέλησή μας να γίνει το συντομότερο η Διακυβερνητική Διάσκεψη. Αυτό προκύπτει, άλλωστε, από το ευνοϊκό χρονοδιάγραμμα που αποφασίσαμε. Θεωρώ πως σύμφωνα με τους σημερινούς κανόνες των Συνθηκών το Ευρωπαϊκό Κοινοβούλιο δεν θα έχει πολλά να κερδίσει από μια πολιτική αντιπαλότητας. Θα πρέπει αντιθέτως να επικεντρωθούμε στην εκπόνηση πειστικών προτάσεων για τις αναγκαίες μεταρρυθμίσεις, σε συνεργασία με την Επιτροπή, της οποίας οι προτάσεις είναι αξιόλογες. Να χρησιμοποιήσουμε το διάλογο σε όλα τα πολιτικά επίπεδα, συμπεριλαμβανομένου βεβαίως και αυτού με τα εθνικά κοινοβούλια. Έτσι, θα δημιουργήσουμε ένα κλίμα συνεργασίας θετικό για την ποιότητα της μεταρρύθμισης. Οι εκπρόσωποι του Κοινοβουλίου στην Διακυβερνητική θα πρέπει να καταστήσουν σαφές στους εταίρους της διαπραγμάτευσης ότι έχουμε μπροστά μας, με τις θεσμικές αλλαγές της Ένωσης, την ευθύνη της συνταγματικής εξέλιξης της Ένωσης. Θα πρέπει για αυτό να συνειδητοποιήσουν ότι τέτοιου είδους ζητήματα δεν αποφασίζονται μόνο με τη λογική του παζαρέματος. Τα θέματα αυτής της Διακυβερνητικής είναι εξαιρετικά ευαίσθητα. Μπορεί να είναι εύκολο να διατυπώσουμε λύσεις, το ζήτημα είναι όμως πόσο αυτές οι λύσεις θα αντέξουν στην Ιστορία. Επισημαίνω δύο σημεία ενδεχόμενων εντάσεων. Το ένα είναι η ισορροπία που ως τώρα έχει διασωθεί ανάμεσα στα μεγάλα και τα μικρά κράτη. Η Ευρώπη ούτε είναι, ούτε μπορεί να γίνει κλασικό ομοσπονδιακό κράτος. Οι λύσεις που θα επιλέξουμε οφείλουν να εντάσσονται στη θεμελιώδη λογική της Ευρωπαϊκής Ένωσης, που είναι ένωση κρατών και ένωση λαών. Το άλλο πεδίο σύγκρουσης είναι πιο δύσκολο. Αξιώνουμε από την μελλοντική Ευρωπαϊκή Ένωση, λόγω της επικείμενης αύξησης των μελών της, περισσότερη αποτελεσματικότητα των οργάνων. Αυτό σημαίνει απλούστερη και ταχύτερη λειτουργία τους. Η Ευρωπαϊκή Ένωση όμως είναι από τη φύση της, και θα παραμείνει, σύνθετος και περίπλοκος πολυκρατικός θεσμός. Οι δυνατότητες της συντόμευσης και της απλούστευσης είναι υπαρκτές. Βεβαίως είναι υπαρκτές, αλλά δεν είναι χωρίς όρια. Αν ξεπεραστούν τα όρια αυτά χάριν μιας μονόπλευρης αποτελεσματικότητας, τότε θα έχει κλονιστεί η νομιμοποιητική βάση της Ευρωπαϊκής Ένωσης. Είμαι όμως αισιόδοξος.  Αξιότιμε κύριε Πρόεδρε, η ημερήσια διάταξη της Διακυβερνητικής Διάσκεψης πρέπει να διευρυνθεί. Το σημαντικότερο θέμα που πρέπει να προστεθεί σε αυτήν είναι η εσωτερική διαφοροποίηση της αΕνωσης. Είναι λυπηρό που ούτε εδώ, στο Ευρωπαϊκό Κοινοβούλιο, δεν έχει σχεδόν καθόλου μέχρι τώρα εξετασθεί σε βάθος η εσωτερική διαφοροποίηση της αΕνωσης, η οποία είναι ωστόσο απαραίτητη προκειμένου η αΕνωση να μπορέσει να διευρυνθεί κατά τον καθορισμένο τρόπο. Ο πρώην Πρόεδρος της Επιτροπής, κ. Jacques Delors, πρόβαλε ξανά δημοσίως την ιδέα για μια ευρωπαϊκή συνομοσπονδία. Ανέφερε επίσης ότι το πρώτο κύμα των χωρών που βρίσκεται στα πρόθυρα της ένταξης θα πρέπει να μπορεί να προχωρήσει γρηγορότερα από τις υπόλοιπες χώρες, και ότι για λόγους διάκρισης αυτό το κύμα χωρών θα πρέπει να έχει τους δικούς του θεσμούς. Ο σημερινός Πρόεδρος της Επιτροπής κ. Prodi και ο Ανώτατος Εκπρόσωπος κ. Solana έχουν εκφράσει παρόμοιες σκέψεις. Η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών έλαβε θέση ως προς την εσωτερική διαφοροποίηση της αΕνωσης στη δήλωση που εγκρίθηκε τον περασμένο Νοέμβριο, στην οποία προτείναμε ένα σύστημα ομόκεντρων κύκλων για την Ευρώπη, το "μοντέλο του κρεμμυδιού". Στο επόμενο ψήφισμα για τη ΔΔ το Κοινοβούλιο θα πρέπει να εξετάσει σοβαρά και σε βάθος το ζήτημα της διαφοροποίησης και της ευελιξίας. Τόσο η διεύρυνση όσο και τα επιτεύγματα της ένταξης θα διακυβευθούν, εάν δεν μπορέσουμε να δημιουργήσουμε το σύστημα των ομόκεντρων κύκλων που προτείνει η Ομάδα των Φιλελευθέρων.  Συνάδελφοι, η κ. Frassoni και ο κ. Onesta μίλησαν ήδη με κάποιον σκεπτικισμό σχετικά με ορισμένες πτυχές του συζητούμενου θέματος. Θέλω να προσθέσω και τη δική μου ανησυχία όσον αφορά την επικουρικότητα, όχι μόνο μεταξύ της Ένωσης και των κρατών μελών, αλλά και μεταξύ των κρατών μελών και των δικών τους εσωτερικών αυτοδιοικούμενων περιοχών. Σε αυτό δεν δόθηκε επαρκής προσοχή, ενώ υπάρχουν πολλά πράγματα που εμπνέουν ανησυχία. Θέλω να επιστήσω ιδιαίτερα την προσοχή σε μία από τις επιπτώσεις της διεύρυνσης αναφορικά με το Ευρωπαϊκό Κοινοβούλιο. Καθορίστηκε πως ο αριθμός των βουλευτών του Κοινοβουλίου μπορεί να ανέλθει με ασφάλεια σε κατ' ανώτατο όριο, προκειμένου αυτό να παραμείνει μια συνέλευση διεξαγωγής σημαντικών συζητήσεων. Εφαρμόζοντας την υφιστάμενη αρχή της παρεκβατικής αναλογικότητας, δηλαδή έξι έδρες για κάθε κράτος συν μία επιπλέον έδρα ανά πεντακόσιες χιλιάδες κατοίκους, οδηγούμαστε ήδη στην κατάσταση όπου το Λουξεμβούργο, με πληθυσμό , έχει περισσότερους βουλευτές στο Ευρωπαϊκό Κοινοβούλιο από την Ουαλία, που είναι εν μέρει αυτοδιοικούμενη περιφέρεια του Ηνωμένου Βασιλείου. Η Σκωτία, με πληθυσμό εκατομμυρίων, έχει οκτώ έδρες στο Ευρωπαϊκό Κοινοβούλιο επί του παρόντος. Η Δανία και η Φινλανδία, με τον ίδιο πληθυσμό, έχουν δεκαέξι. Φαντάσου τώρα τι πρόκειται να συμβεί εάν διατηρήσουμε ένα ανώτατο όριο βουλευτών, αυξάνοντας σταδιακά τον πληθυσμό κατά %, και εάν ακολουθήσουμε στη συνέχεια την, κατά τη γνώμη μου ασύνετη, πρόταση της Επιτροπής, βάσει της οποίας θα πρέπει να υπάρχει μια ευρωπαϊκή λίστα υποψηφίων. Τι θα συμβεί σε ένα μέρος όπως η Σκωτία, την οποία εκπροσωπώ εδώ; Θα εξαφανιστεί εντελώς! Υπό αυτές τις συνθήκες οι βουλευτές του Ευρωπαϊκού Κοινοβουλίου δεν θα πρέπει να εκπλαγούν καθόλου από το γεγονός πως σε αυτές τις συζητήσεις κάποιοι από τη Σκωτία και από άλλες τέτοιου είδους χώρες ζητούν να λάβει η διεύρυνση και τη μορφή αποδοχής νέων κρατών μελών που προέρχονται από τα ήδη υπάρχοντα. Ένα διαρκώς αυξανόμενο τμήμα της κοινής γνώμης στη Σκωτία υποστηρίζει αυτή την άποψη.  Κύριε Πρόεδρε, κύριε Προεδρεύων του Συμβουλίου, κύριε Επίτροπε, η σημερινή συζήτηση προσλαμβάνει μια ιδιαίτερη πολιτική σημασία: το ζητούμενο δεν είναι να κάνουμε μια συζήτηση για το περιεχόμενο των θεμάτων που έχουν ήδη εγγραφεί στην ημερήσια διάταξη ή εκείνων που όλοι μας επιθυμούμε να συμπεριληφθούν, αλλά να καταθέσουμε την πολιτική άποψη του Ευρωπαϊκού Κοινοβουλίου σχετικά με τη σύγκληση της Διακυβερνητικής Διάσκεψης. Και αναφορικά με αυτό το ζήτημα, δεν υπάρχει τίποτα το νεότερο παρά μόνον ένα πράγμα: το γεγονός ότι το Ευρωπαϊκό Κοινοβούλιο, με την υποβολή της παρούσας γνωμοδότησης και την έγκρισή της που αναμένεται για αύριο, χαράζει μια θετική στρατηγική με στόχο τη συμβολή του ώστε να διευρυνθεί η ημερήσια διάταξη της ΔΔ. Αλλά επίσης δηλώνει διατεθειμένο να συνεισφέρει, με τη συμμετοχή των δύο εκπροσώπων του και της Προέδρου του, στην εμβάθυνση του προβληματισμού ενόψει της εξεύρεσης μίας οριστικής λύσης στην υπόθεση της αναθεώρησης της Συνθήκης. Πρόκειται για μια γνωμοδότηση ευνοϊκή όσον αφορά τη σύγκληση της ΔΔ, αλλά επίσης επικριτική, όπως άλλωστε πρέπει να είναι, σχετικά με το περιεχόμενο της ημερήσιας διάταξής της. Την παρούσα στιγμή, το θεσμικό πλαίσιο έχει αποσαφηνισθεί. Είναι γνωστή η θετική και φιλόδοξη θέση της πορτογαλικής Προεδρίας, είναι γνωστή η θέση του Ευρωπαϊκού Κοινοβουλίου, ενώ η Επιτροπή μόλις ολοκλήρωσε την εκπόνηση ενός εγγράφου όπου και αυτή παραθέτει μερικές από τις θέσεις της, αφήνοντας για ορισμένες τη δυνατότητα επιλογής. Οπότε, αυτή τη στιγμή, το «μπαλάκι» - όπως λένε κοινώς - έχει πλέον περάσει στο Ευρωπαϊκό Συμβούλιο. Υπό αυτή την έννοια, κύριε Πρόεδρε και αγαπητέ μου φίλε Δρ. Seixas da Costa, η ερώτηση που σας απευθύνω είναι η ακόλουθη: χωρίς να θέλω να μάθω τίποτα περισσότερο από όσα οφείλουμε να γνωρίζουμε αυτή τη στιγμή, ώστε να μην υπονομεύσουμε τον κοινό μας στόχο, θα ήθελα να ξέρω εάν προέκυψαν, μετά τις επαφές που πραγματοποιήσατε κατά την περιοδεία σας στις πρωτεύουσες, και κατά τη δική σας κρίση, κάποια στοιχεία που θα μπορούσατε να μας μεταφέρετε και τα οποία θα μας ήταν χρήσιμα, μιας και αυτή τη στιγμή, πέρα από το έργο που διεξάγουμε στο Ευρωπαϊκό Κοινοβούλιο, μάλλον προέχει το έργο μας ως ομάδα πίεσης, το έργο που αναλαμβάνουμε με στόχο την ευαισθητοποίηση και την άσκηση επιρροής επί των εθνικών κυβερνήσεων που επιδεικνύουν τη λιγότερη προθυμία να συμπεριλάβουν και άλλα θέματα στην ημερήσια διάταξη της ΔΔ. Η δεύτερη ερώτησή μου απευθύνεται στον κ. Επίτροπο Barnier και αφορά την πρωτοβουλία της Επιτροπής. Εγώ υπήρξα ένας από τους επικριτές σας: είχα τη γνώμη πως η Επιτροπή θα έπρεπε να προωθήσει παραπέρα την υπόθεση στο Ευρωπαϊκό Συμβούλιο του Ελσίνκι. Ταυτόχρονα όμως, νομίζω ότι η Επιτροπή επιτέλεσε ένα εξαίρετο έργο, ανεξάρτητα από αν συμφωνώ ή όχι με τις λύσεις που προκρίνονται στο έγγραφο που ενέκρινε στις του μηνός. Γιατί όμως η Επιτροπή αρκείται στα παραλειπόμενα του Αμστερνταμ ή, έστω, περιορίζεται στο να προσθέσει άλλο ένα σημείο; Γιατί αρκείται απλώς στο να εξαγγείλει ότι άλλα θέματα, όπως ο Χάρτης των Θεμελιωδών Δικαιωμάτων ή τα ζητήματα που συνδέονται με την Κοινή Εξωτερική Πολιτική και Πολιτική Ασφαλείας, θα μπορούσαν ενδεχομένως να εγγραφούν στην ημερήσια διάταξη; Αυτός είναι ο λόγος γιατί απευθύνω μια πρόκληση στην Επιτροπή: με τον ίδιο τρόπο όπως επιτέλεσε ένα σοβαρό έργο σχετικά με τις ήδη γνωστές προτάσεις, ζητώ από αυτήν να κάνει συγκεκριμένα βήματα και να αρχίσει να επεξεργάζεται, έστω και ως εναλλακτικές προτάσεις, και κάποια άλλα θέματα, που ενδεχομένως θα εγγραφούν αργότερα στην ημερήσια διάταξη, συμβάλλοντας ταυτόχρονα στην επιτυχία του χειρισμού τους. Τελειώνοντας, κύριε Πρόεδρε, θα ήθελα να ευχηθώ κάθε επιτυχία στην πορτογαλική Προεδρία. Το καθήκον που καλείται να αντιμετωπίσει δεν είναι εύκολο, αλλά ξέρω ότι η υπόθεση βρίσκεται σε καλά χέρια.  Κύριε Πρόεδρε, το να πει κανείς ότι η Ευρωπαϊκή Ένωση βρίσκεται σε ένα σταυροδρόμι, αναμφίβολα, δεν είναι και τίποτα καινούριο. Έχει ειπωθεί επανειλημμένα σε πολλές περιστάσεις. Αυτή τη φορά όμως είναι αλήθεια: θέσαμε σε λειτουργία - και είναι κάτι το εξαιρετικά θετικό - το κοινό νόμισμα και έχουμε μπροστά μας τη διεύρυνση. Το ερώτημα είναι: θα πορευτούμε προς τη διεύρυνση προετοιμασμένοι ή όχι; Είμαστε υπέρ της διεύρυνσης χωρίς εμβάθυνση ή είμαστε υπέρ της διεύρυνσης με ταυτόχρονη εμβάθυνση; Αυτό είναι το θέμα και προς εκεί κατευθύνεται κάθε συζήτηση που γίνεται αναφορικά με τη Διακυβερνητική Διάσκεψη, την ημερήσια διάταξή της και τη μέθοδο. Είναι προφανές ότι το Συμβούλιο, για την ώρα, δεν επέλεξε τη διεύρυνση με ταυτόχρονη εμβάθυνση. Αυτό είναι επικίνδυνο για τη διεύρυνση. Επικίνδυνο για οποιαδήποτε προοπτική πολιτικής ένωσης και βεβαίως, δυσνόητο για την κοινή γνώμη. Το Συμβούλιο πρέπει να λάβει υπόψη του ότι, εάν θέλουμε το μέλλον της Ευρωπαϊκής Ένωσης να στηριχθεί σε μια καλά εδραιωμένη διεύρυνση, πρέπει να προχωρήσουμε πολύ πιο πέρα στην προσεχή Διακυβερνητική Διάσκεψη. Το Συμβούλιο διαβουλεύεται μαζί μας και το Κοινοβούλιο του παρέχει τη γνώμη του. Θέλουμε μια Διακυβερνητική Διάσκεψη, όχι αυτή όμως. Πρέπει να υπάρξει ΔΔ; Βεβαίως και πρέπει. Όχι όμως αυτού του τύπου Διακυβερνητική Διάσκεψη. Πρέπει να συμπεριλάβουμε πολύ περισσότερα θέματα στην ημερήσια διάταξη, πρέπει να είμαστε πολύ πιο τολμηροί στα θέματα που αποτελούν αντικείμενο της ΔΔ και πρέπει να υπάρξει πολύ μεγαλύτερη διαφάνεια και πολύ περισσότερη δημοκρατικότητα. Μεγαλύτερη δημοκρατικότητα σημαίνει να διασφαλισθεί μεγαλύτερη συμμετοχή του Ευρωπαϊκού Κοινοβουλίου, να επιτραπεί στην Επιτροπή να ασκήσει ακόμα περισσότερο - ναι, περισσότερο - τη δυνατότητα πρωτοβουλίας της. Και αναμφίβολα, να τεθούν ξεκάθαροι στόχοι. Η μέθοδος του λειτουργισμού έφτασε στα όριά της, καλώς ή κακώς. Μέχρις εδώ φτάσαμε με τη μέθοδο του λειτουργισμού. Υπήρξαν αποτελέσματα; Ναι, το θέμα όμως είναι να γίνει ένα ποιοτικό άλμα, και μιλώντας με πολιτικούς όρους αυτό σημαίνει, κύριε Προεδρεύοντα του Συμβουλίου, να πείσουμε τους άλλους κοινοτικούς εταίρους ότι το να αρκεστούμε στα λίγα είναι ό,τι χειρότερο μπορούμε να κάνουμε στην παρούσα φάση.  Κύριε Πρόεδρε, κυρίες και κύριοι βουλευτές, σε αυτό το στάδιο και στο τέλος αυτής της συζήτησης την οποία παρακολούθησα με πολύ μεγάλη προσοχή και με πολλή ενδιαφέρον, θα ήθελα να διατυπώσω κάποιες σκέψεις, συμπληρώνοντας τους προσανατολισμούς ή τις θέσεις που είχα την τιμή να υποστηρίξω ενώπιόν σας κατά τις προηγούμενες εβδομάδες, δίπλα στον Πρόεδρο Prodi. Κύριε Πρόεδρε, κυρίες και κύριοι, οι δύο εισηγητές σας, ο κ. Δημητρακόπουλος και ο κ. Leinen, στην έκθεση που παρουσίασαν μετά από μια εξαιρετικά ακριβή και σοβαρή εργασία, πρότειναν στο Κοινοβούλιο να εγκρίνει μια επίσημη γνωμοδότηση στο πλαίσιο του άρθρου της Συνθήκης και έτσι, χάρη στην έγκριση αυτής της γνωμοδότησης, να μπορέσει η Διακυβερνητική Διάσκεψη να ξεκινήσει πράγματι την η Φεβρουαρίου, όπως πρότεινε η πορτογαλική Προεδρία. Από τη δική μας θέση και έχοντας διατυπώσει με βάση το ίδιο άρθρο της Συνθήκης τη γνωμοδότηση που ανέμενε η Επιτροπή, είμαστε ευτυχείς που αυτή η Διακυβερνητική Διάσκεψη θα ξεκινήσει νωρίτερα από ό,τι άλλωστε αναμενόταν αρχικά. Γνωρίζουμε και εγώ προσωπικά ξέρω ότι οι εβδομάδες που θα ακολουθήσουμε θα είναι χρήσιμες. Έχοντας διαβάσει αυτό το σχέδιο γνωμοδότησης και έχοντας ακούσει τους αγορητές των διαφόρων Ομάδων, θα ήθελα απλώς να κάνω ορισμένα σχόλια. Κατ' αρχάς, κυρίες και κύριοι, η Επιτροπή κατανοεί την ανησυχία που εκφράσατε πολλοί από εσάς ως προς το εύρος της ημερήσιας διάταξης της Διάσκεψης. Κατανοώ αυτή την ανησυχία, αυτό τον φόβο, ότι η ημερήσια διάταξη είναι υπερβολικά περιορισμένη, θεωρώ, ωστόσο, ότι μπορούμε να εργαστούμε στη βάση αυτής της εντολής του Ελσίνκι, κάτι που είχα επισημάνει και την επομένη του Ελσίνκι ενώπιον της Επιτροπής Συνταγματικών Υποθέσεων. Και είναι ακριβώς με αυτό το πνεύμα και στο πλαίσιο αυτής της εντολής που η ίδια η Επιτροπή εργάστηκε για τη δική της γνωμοδότηση, χρησιμοποιώντας όμως όλες τις φράσεις και κάθε γραμμή αυτής της εντολής. Δεν περιοριστήκαμε σε αυτό που άκομψα ειπώθηκε κάπου αλλού, τα τρία απομεινάρια. Όπως και στον Richard Corbett, ούτε σε εμένα αρέσει αυτή η λέξη "απομεινάρια", η οποία δίνει την αίσθηση ότι πρόκειται για τρία ελάσσονα ή άνευ σημασίας ζητήματα. Τουναντίον, πρόκειται για τρία ζητήματα εξαιρετικά σοβαρά, σημαντικά και δύσκολα, τόσο δύσκολα, ώστε στο Αμστερνταμ εξέλιπε το συλλογικό πολιτικό σθένος για να τα διαπραγματευτούμε σε βάθος. Σε ό,τι μας αφορά - απαντώ στον κ. Seguro, ο οποίος προηγουμένως εξέφρασε την ανησυχία του σχετικά με αυτό το θέμα - δεν είμαστε ικανοποιημένοι με αυτά τα τρία ζητήματα, μολονότι θεωρώ ότι είναι πρωτεύουσας σημασίας και ότι πρέπει να τα διαπραγματευτούμε τώρα. Είναι τα πρώτα θέματα, κύριε βουλευτά, αλλά όχι και τα μοναδικά που θα πρέπει να εξετάσει η Διακυβερνητική. Εξετάσαμε και άλλα ζητήματα και εκφράσαμε την άποψη μας ότι, εφόσον η πορτογαλική Προεδρία κατ' αρχάς και η γαλλική στη συνέχεια συμφωνούν, θα πρέπει να εξεταστούν στη Διακυβερνητική και άλλα θέματα δεδομένης της κρισιμότητας της στιγμής που διάγουμε πριν από τη διεύρυνση. Είμαστε έτοιμοι, είτε πρόκειται για τον χάρτη των θεμελιωδών δικαιωμάτων, για τον οποίο οι εργασίες έχουν ήδη ξεκινήσει, είτε πρόκειται για την ΚΕΠΠΑ και για τις θεσμικές συνέπειες των διαπραγματεύσεων που πραγματοποιούνται σχετικά με την αμυντική πολιτική, είτε πρόκειται επίσης για ένα εξαιρετικά δύσκολο θέμα επί του οποίου εξακολουθούμε να εργαζόμαστε, το θέμα της αναδιοργάνωσης των Συνθηκών. Ακουσα πολλά σχόλια σχετικά με τη γνωμοδότηση της Επιτροπής, τα οποία ανέφεραν όλα αυτά τα θέματα και τα οποία τα διαπραγματεύονταν εξαιρετικά σε βάθος, περιλαμβάνοντας ακριβή παραδείγματα των σχεδίων των νέων άρθρων, κανένας όμως δεν ανέφερε ότι τοποθετούμαστε πέραν της εντολής του Ελσίνκι. Το γεγονός αυτό αποδεικνύει ότι, σεβόμενοι αυτήν την εντολή και χρησιμοποιώντας όλα όσα είναι γραμμένα σε αυτήν, καθώς και όλα τα νέα θέματα που περιέχει, μπορούμε να φτάσουμε στην ουσία των πραγμάτων. Όσον αφορά την συμμετοχή του Ευρωπαϊκού Κοινοβουλίου στις εργασίες της Διάσκεψης, θεωρώ ότι ο υπουργός κ. Seixas da Costa θα συμφωνήσει μαζί μου, δεδομένης της κοινής μας εμπειρίας, ως προς το ότι θα κάνατε λάθος εάν αμελούσατε το επίπεδο της ομάδας προβληματισμού και διαπραγμάτευσης στους κόλπους της οποίας θα εργαστούν οι δύο εκπρόσωποί σας, ο καθηγητής Τσάτσος και ο Elmar Brok. Βεβαίως, οι τελευταίες διαιτησίες θα πραγματοποιηθούν, όπως συμβαίνει σε όλες τις θεσμικές διαπραγματεύσεις και νομίζω ότι έτσι ακριβώς, στο επίπεδο του Συμβουλίου και κυρίως στο επίπεδο του Συμβουλίου αρχηγών κρατών και κυβερνήσεων θα έχουν στο χέρι την επιτυχία αυτής της Διάσκεψης. Παρεμπιπτόντως, θα ήθελα να παρατηρήσω ότι ο Πρόεδρος της Επιτροπής, κ. Prodi, συμμετέχει στο Συμβούλιο και σκοπεύει να χρησιμοποιήσει αυτήν τη θέση και αυτό τον ρόλο, στο πλευρό των αρχηγών κρατών και κυβερνήσεων, κυρίως κατά την τελική περίοδο. Πρέπει όμως να προετοιμάσουμε σωστά τις εργασίες του Συμβουλίου. Δεν πρέπει συνεπώς να παραμελήσουμε, κυρίες και κύριοι βουλευτές, αυτήν την εργασία προπαρασκευής και στοχοθέτησης, η οποία γνωρίζω λόγω της εμπειρίας που είχαμε στο Αμστερνταμ ότι είναι εξαιρετικά σημαντική και χρήσιμη και ότι δεν θα αρκείται μόνο σε διευκρινίσεις τεχνικού χαρακτήρα. Θεωρώ ότι οι προσωπικοί εκπρόσωποι των υπουργών Εξωτερικών Υποθέσεων, οι δυο σας εκπρόσωποι και εγώ ο ίδιος, ως εκπρόσωπος της Επιτροπής, θα φτάσουμε στην ουσία των πραγμάτων στα οποία θα πρέπει να γίνουν οι τελευταίες διαιτησίες, όμως αυτό θα συμβεί αργότερα, σε άλλο επίπεδο όπου επίσης θα συμμετάσχουμε. Κατά τη διάρκεια όλης αυτής της Διακυβερνητικής, κυρίες και κύριοι, αυτό που είναι σημαντικό δεν είναι μόνο το καθεστώς των διαπραγματευτών, αλλά και η ποιότητα όσων θα πουν. Θα ήθελα να υπενθυμίσω για μια ακόμη φορά ενώπιον του Κοινοβουλίου σας ότι, λαμβάνοντας υπόψη την εμπειρία που είχα πριν από το Αμστερνταμ, όποια και αν ήταν αμφιβολία ή αδυναμία του καθεστώτος που είχε αναγνωριστεί στους δυο εκπροσώπους του Ευρωπαϊκού Κοινοβουλίου, πριν από το Αμστερνταμ, η ποιότητα όσων είπαν η κ. Guigou και ο κ. Brok είχε μεγάλη σημασία σε αυτήν τη διαπραγμάτευση. Είμαι βέβαιος ότι θα συμβεί και πάλι το ίδιο και σε ό, τι με αφορά, από τη δική μου θέση, θα φροντίσω ώστε οι ιδέες που θα διατυπώσουν οι δύο εκπρόσωποί σας να ακούγονται και να γίνονται σεβαστές καθ' όλη τη διάρκεια αυτών των διαπραγματεύσεων. Έχω την πεποίθηση ότι με αυτόν τον τρόπο το Ευρωπαϊκό Κοινοβούλιο δεν θα είναι θεατής αυτής της διαπραγμάτευσης, όχι περισσότερο άλλωστε από όσο θα είναι η Επιτροπή. Επομένως, κυρίες και κύριοι βουλευτές, τώρα περιμένουμε με μεγάλο ενδιαφέρον, την τελική σας γνωμοδότηση στην οποία θα διευκρινίζετε τις προτεραιότητες και τις συγκεκριμένες θέσεις του Κοινοβουλίου για αυτή την διαπραγμάτευση. Είναι πολύ σημαντικό τα δύο ευρωπαϊκά θεσμικά όργανα που θα παρευρεθούν σε αυτές τις διαπραγματεύσεις, η Επιτροπή από τη μια και το Ευρωπαϊκό Κοινοβούλιο από την άλλη, μαζί με τα μέλη του Συμβουλίου, να εξηγήσουνε με σαφήνεια στους πολίτες της Ένωσης και να εξηγούν πάντοτε και κάθε μέρα στους πολίτες της Ένωσης, ποια ζητήματα διακυβεύονται σε αυτήν τη Διακυβερνητική και ποιες απαντήσεις συστήνουμε, ως ευρωπαϊκά θεσμικά όργανα επιφορτισμένα με την επιτήρηση της καλής λειτουργίας αυτής της διευρυμένης Ένωσης και του κοινού συμφέροντος. Για αυτό, κυρίες και κύριοι βουλευτές, τους ερχόμενους μήνες, η Επιτροπή θα εργαστεί σε στενή συνεννόηση και αρμονικά με τους δυο εκπροσώπους σας, τον καθηγητή κ. Τσάτσο και τον κ. Elmar Brok, προκειμένου να συγκλίνουμε τις απόψεις μας, όπου αυτό χρειάζεται. Είναι πιθανό οι απόψεις και οι θέσεις μας να μην είναι πάντοτε οι ίδιες, σίγουρα θα υπάρξουν διαφορές, όπως είναι φυσικό. Σημασία έχει να υπάρχει συνοχή και από την αρχή της θητείας μου σε αυτό το όργανο έχω δεσμευτεί να εργαστώ για αυτήν τη συνοχή. Επομένως, μέλημά και φιλοδοξία μας είναι, σχετικά με ένα πολύ μεγάλο αριθμό θεμάτων να είμαστε στο ίδιο μήκος κύματος και να ευοδωθεί αυτή η διαπραγμάτευση. Δεν θα είναι κάτι τυχαίο, καθώς, επαναλαμβάνω, κατά τη γνώμη μου έχουμε την ίδια φιλοδοξία για αυτήν τη διαπραγμάτευση και αισθανόμαστε από κοινού ότι αποτελεί για την Ευρωπαϊκή Ένωση τη στιγμή της αλήθειας. Τέλος, θα ήθελα, κύριε Πρόεδρε, να κάνω γρήγορα τρεις συμπληρωματικές παρατηρήσεις. Κατ' αρχάς, για να συγχαρώ και να ευχαριστήσω τον πρόεδρο Napolitano και την Επιτροπή Συνταγματικών Υποθέσεων για την εξαιρετικά σημαντική και πρωτότυπη πρωτοβουλία που λήφθηκε χθες, να συγκεντρώσουν τους ειδικούς εκπροσώπους των εθνικών κοινοβουλίων, την Επιτροπή Συνταγματικών Υποθέσεων και την Επιτροπή για μια πρώτη κοινή συζήτηση. Αυτός ο διάλογος μεταξύ των εθνικών κοινοβουλίων, του Ευρωπαϊκού Κοινοβουλίου και ημών των ιδίων είναι εξαιρετικά σημαντικός. Αλλωστε έχω ήδη δηλώσει ότι θα συμμετείχα και εγώ επισκεπτόμενος προσωπικά όλα τα εθνικά κοινοβούλια. Αύριο θα βρίσκομαι στο Λονδίνο. Εντός δεκαπέντε ημερών θα είμαι στο Βερολίνο. Σε τρεις εβδομάδες, θα βρίσκομαι στο Παρίσι και θα συνεχίσω, πρωτεύουσα την πρωτεύουσα, από τη θέση μου, να συμμετέχω σε αυτόν το διάλογο. Θεωρώ εξαιρετικά θετικό το ότι πήρατε αυτή την πρωτοβουλία και θα ήθελα να σας ευχαριστήσω για αυτό. Μια δεύτερη κουβέντα για να ευχαριστήσω την πορτογαλική Προεδρία και ιδιαιτέρως τον κ. Seixas de Costa για τη βούληση που επέδειξε. Εξάλλου, αυτό που είπε προηγουμένως μεταφράζει πολύ σωστά αυτή τη βούλησή και αυτό το μέλημα που συμπίπτει με το δικό του: η πορτογαλική Προεδρία δεν μπορεί να είναι μια μεταβατική Προεδρία. Αυτή θα ξεκινήσει τη διαπραγμάτευση. Ξέρουμε καλά ότι δεν θα μπορέσει να ολοκληρωθεί στη διάρκεια αυτών των έξι μηνών και ότι η σκυτάλη θα περάσει στη συνέχεια στη γαλλική Προεδρία, με την ελπίδα να ολοκληρωθεί πριν το πέρας του έτους Και όχι μόνο να ολοκληρωθεί αλλά να πετύχει, κάτι που δεν είναι ακριβώς το ίδιο πράγμα. Η ολοκλήρωση μιας διαπραγμάτευσης δεν είναι το ίδιο πράγμα με την επιτυχία της. Η σκυτάλη θα περάσει, όμως οι συνθήκες με τις οποίες θα περάσει αυτή η σκυτάλη από εσάς τον ίδιο, κύριε Πρόεδρε, και από την πορτογαλική Προεδρία, θα είναι εξαιρετικά σημαντικές, όπως επίσης και η φύση αυτής της σκυτάλης. Αυτό που έχει ιδιαίτερη σημασία είναι η όλη εργασία που θα γίνει από κοινού και κυρίως με τη δική σας ώθηση στη διάρκεια αυτών των λίγων μηνών. Έχουμε μεγάλη εμπιστοσύνη και μεγάλη αδημονία για τον τρόπο με τον οποίο η πορτογαλική Προεδρία, η Προεδρία ενός μικρού κράτους θα φέρει εις πέρας το καθήκον της. Το γεγονός ότι πρόκειται για μια μικρή χώρα δεν σημαίνει ότι δεν μπορούμε και δεν πρέπει να έχουμε μεγάλες φιλοδοξίες. Έχοντας ακούσει τον πρωθυπουργό κ. Guterrez, τον υπουργό Εξωτερικών Υποθέσεων και εσάς τον ίδιο, έχω εμπιστοσύνη στην φιλοδοξία της πορτογαλικής Προεδρίας και τον εξαιρετικά βουλησιαρχικό τρόπο με τον οποίο θα διεξάγει αυτή τη διαπραγμάτευση. Σε αυτούς τους λίγους μήνες μπορεί να βασίζεται στην συνεργασία της Επιτροπής. Τέλος, επαναλαμβάνω ότι θα πρέπει να κάνουμε μια πολύ μεγάλη προσπάθεια για να εκλαϊκεύσουμε τα θέματα αυτής της διαπραγμάτευσης. Πρόκειται για δύσκολα θέματα. Πρόκειται για ζητήματα πολιτικής και θεσμικής μηχανικής τα οποία δεν είναι πάντα εύκολο να τα εξηγήσει κανείς. Ένας λόγος παραπάνω για τον οποίο οι ευρωπαίοι βουλευτές, οι υπουργοί, οι Επίτροποι θα πρέπει να αφιερώσουν λίγο χρόνο για να δώσουν εξηγήσεις στους πολίτες, για να συμμετέχουν στον δημόσιο διάλογο. Όσον αφορά την Επιτροπή, κυρίες και κύριοι, θα αναλάβει πρωτοβουλίες για την έναρξη και τη διεξαγωγή αυτού του δημόσιου διαλόγου.  Παροχή διασυνοριακών υπηρεσιών . Η ημερήσια διάταξη προβλέπει την κοινή συζήτηση επί των ακόλουθων εκθέσεων: Α-/, της κυρίας Berger, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου, που αφορά τους όρους απόσπασης των μισθωτών εργαζομένων υπηκόων τρίτου κράτους, στο πλαίσιο παροχής διασυνοριακών υπηρεσιών Α-/, της κυρίας Berger, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την πρόταση οδηγίας του Συμβουλίου, που αφορά την επέκταση της ελεύθερης παροχής διασυνοριακών υπηρεσιών στους υπηκόους τρίτου κράτους που είναι εγκατεστημένοι στο εσωτερικό της Κοινότητας  . Κύριε Πρόεδρε, αξιότιμε κύριε Επίτροπε, αξιότιμοι συνάδελφοι, θέλω αρχικά να ζητήσω συγγνώμη που η φωνή μου είναι σήμερα κάπως βραχνή, αλλά για τους Αυστριακούς βουλευτές υπήρχαν πολλά πράγματα τα οποία έπρεπε να εξηγήσουν και να μιλήσουν σχετικά. Κατά πρώτο λόγο θέλω να ευχαριστήσω θερμά την Επιτροπή για την πρωτοβουλία που ανέλαβε, αλλά και για τα σχέδια των δύο οδηγιών που θα συζητήσουμε σήμερα. Με τον τρόπο αυτό καλύπτονται δύο σημαντικά νομικά κενά της εσωτερικής αγοράς που έχουν μεγάλη βαρύτητα για την ευρωπαϊκή οικονομία και για εκατ. πολίτες, υπηκόους τρίτων χωρών, που ζουν στην Ευρωπαϊκή Ένωση είτε ως μισθωτοί εργαζόμενοι είτε ως αυτοαπασχολούμενοι. Η σημερινή κατάσταση, και αυτό θα πρέπει να το αναλογισθούμε, εμφανίζεται ως εξής: υπάρχουν μεν αποφάσεις του Ευρωπαϊκού Δικαστηρίου σχετικά με τους μισθωτούς εργαζομένους, ειδικά οι αποφάσεις για τις υποθέσεις Rush Portuguesa και van der Elst, οι οποίες καθιστούν σαφές ότι η ελεύθερη παροχή υπηρεσιών πρέπει να επιτρέπει την απασχόληση υπηκόων τρίτων χωρών για τη διασυνοριακή παροχή υπηρεσιών χωρίς να απαιτείται άδεια εργασίας. Ωστόσο το Ευρωπαϊκό Δικαστήριο δεν αναφέρθηκε ρητά στις προϋποθέσεις που αφορούν τις θεωρήσεις και τις άδειες παραμονής. Τούτο αποτελεί ένα ζήτημα που δεν μπόρεσαν να αποσαφηνίσουν στη συνέχεια ούτε τα κράτη μέλη. Όσον αφορά την κατάργηση της απαίτησης άδειας εργασίας δεν έλαβαν όλα τα κράτη μέλη υπόψη τους τη νομολογία του Ευρωπαϊκού Δικαστηρίου και διατηρούν ακόμα και σήμερα έναν μεγάλο αριθμό παράνομων φραγμών για την παροχή διασυνοριακών υπηρεσιών, οι οποίοι είναι συχνά αδύνατον να υπερπηδηθούν ειδικά μάλιστα από μικρές επιχειρήσεις. Στην περίπτωση των αυτοαπασχολούμενων η κατάσταση έχει ως εξής: το κοινοτικό κεκτημένο στην σημερινή του μορφή δεν προβλέπει για τους υπηκόους τρίτων χωρών το δικαίωμα να παρέχουν διασυνοριακές υπηρεσίες. Εδώ χρειάζεται σε κάθε περίπτωση μια νομοθετική πράξη. Και τα δύο σχέδια οδηγιών στόχο τους έχουν να διευκολύνουν την ελεύθερη παροχή υπηρεσιών των επιχειρήσεων στην επικράτεια της Ευρωπαϊκής Ένωσης. Δεν πρόκειται για την εκχώρηση αρχικών δικαιωμάτων του δημοσίου δικαίου σε υπηκόους τρίτων χωρών κατά το πρότυπο της ελεύθερης κινητικότητας Όλες οι ρυθμίσεις που αφορούν την είσοδο και την παραμονή σε ένα κράτος μέλος πρέπει να θεωρηθούν ως συνημμένα θέματα του κυρίως αντικειμένου που είναι η ελευθερία παροχής υπηρεσιών. Εγώ και μαζί μου και η Επιτροπή Νομικών Θεμάτων και Εσωτερικής Αγοράς του Ευρωπαϊκού Κοινοβουλίου είμαστε ως εκ τούτου της άποψης ότι οι νομικές βάσεις που επέλεξε η Ευρωπαϊκή Επιτροπή είναι οι σωστές και ότι δεν ευσταθεί η αντίθετη άποψη την οποία πρεσβεύει στη γνωμοδότησή της η Νομική Υπηρεσία του Συμβουλίου. Συνεπώς δεν βλέπω κάποιο πραγματικό νομικό εμπόδιο και πιστεύω ότι το Συμβούλιο θα προχωρήσει γρήγορα στις περαιτέρω διαδικασίες σχετικά με τα δύο σχέδια οδηγιών. Πιστεύω επίσης ότι οι τροπολογίες που πρότεινε το Κοινοβούλιο πρόκειται να διευκολύνουν την αποδοχή των οδηγιών από το Συμβούλιο, σε σύγκριση με την πρόταση της Επιτροπής. Πολλές από τις τροπολογίες μας ανάγονται σε ενδοιασμούς που είχαν εκφραστεί και στο Συμβούλιο και προσπαθήσαμε να συμβιβάσουμε τους εν λόγω ενδοιασμούς με τα καθήκοντα που μας επιβάλλουν η ισχύουσα νομοθεσία και η οικονομική λογική. Ειδικά ενόψει της αποδοχής των οδηγιών από το Συμβούλιο, κάνω έκκληση στην Επιτροπή να υιοθετήσει κατά δύναμη πλήρως τις τροπολογίες που έγιναν αποδεκτές από το Κοινοβούλιο, ακόμα και αν αυτές αποκλίνουν εν μέρει κατά πολύ από τις αρχικές προτάσεις της Επιτροπής. Είμαι απόλυτα πεπεισμένη ότι στη προκείμενη βάση θα μπορέσουμε να κατακτήσουμε ευκολότερα τη σύμφωνη γνώμη του Συμβουλίου. Θα αναφερθώ τώρα στις σημαντικότερες τροπολογίες που προτείνουμε. Μία ουσιαστική διαφορά συνίσταται στο ότι αντί του συστήματος "Κάρτα παροχής υπηρεσιών, συν αναγγελία κάθε περίπτωσης παροχής υπηρεσίας" δεν προβλέπεται πλέον η δυνατότητα να απαιτείται η εκ των προτέρων αναγγελία στη χώρα υποδοχής της κάθε επιμέρους ανάθεσης. Θεωρούμε το σύστημα αυτό ακατάλληλο για πρακτικούς λόγους. Ως αντιστάθμισμα θα πρέπει ωστόσο να έχουν αρθεί όλα τα δυνατά εμπόδια πριν από την έκδοση της κάρτας παροχής υπηρεσιών και σε σύγκριση με την πρόταση της Επιτροπής θα πρέπει να πληρούνται αυστηρότερες προϋποθέσεις. Οι προϋποθέσεις: τακτική απασχόληση, νόμιμη παραμονή και κοινωνική ασφάλιση δεν πρέπει να πληρούνται μόνο τη στιγμή της έκδοσης της κάρτας αλλά για όλη τη διάρκεια ισχύος της κάρτας καθώς και τρεις μήνες μετά τη λήξη της. Με αυτό διασφαλίζεται στο κράτος υποδοχής ότι ο μισθωτός ή ο αυτοαπασχολούμενος θα επιστρέψει μετά την ολοκλήρωση των εργασιών του στη χώρα προέλευσής του και ότι καλύπτεται από ασφάλιση σε περίπτωση ασθένειας ή ατυχήματος. Η είσοδος και η παραμονή θα πρέπει να έχουν διευκρινισθεί από νομική πλευρά πριν από τη χορήγηση της κάρτας παροχής υπηρεσιών και μάλιστα στο πλαίσιο της διαδικασίας υποβολής αντιρρήσεων. Προβλέπεται ότι η αίτηση για την χορήγηση 'κάρτας παροχής υπηρεσιών - ΕΚ' χρειάζεται για όλα τα κράτη, μπορεί όμως και να υποβληθεί μόνο για ένα συγκεκριμένο κράτος. Θεωρώ ότι και αυτό το σύστημα ανταποκρίνεται καλύτερα στις πρακτικές ανάγκες. Ελπίζω ότι το ίδιο θα ισχύσει και για την πρόταση να μειωθεί ο χρόνος προηγούμενης απασχόλησης στους τρεις μήνες και η διάρκεια ισχύος της κάρτας παροχής υπηρεσιών - ΕΚ να συνδεθεί ευέλικτα με τον χρόνο της προηγούμενης τακτικής απασχόλησης. Παραμένουμε ωστόσο στο ότι η διάρκεια ισχύος της κάρτας δεν πρέπει να υπερβαίνει τους μήνες. Στην περίπτωση των αυτοαπασχολούμενων, παράλληλα με τις τροπολογίες που ήδη παρουσιάσαμε, προτείνουμε ότι το κριτήριο παραμονής θα πρέπει να γίνει αυστηρότερο και θα προβλέπεται επίσης μια δυνατότητα να αντιμετωπισθεί η ενδεχόμενη κατάχρηση του δικαιώματος ελεύθερης κυκλοφορίας από μόνο φαινομενικά αυτοαπασχολούμενα άτομα. Θα αναφερθώ σύντομα και στις τροπολογίας που προχωρούν περισσότερο από τις τροπολογίες που υπέβαλε η Επιτροπή Νομικών Θεμάτων και Εσωτερικής Αγοράς. Φυσικά θέλω να τονίσω ότι εξακολουθώ να υποστηρίζω όλες τις τροπολογίες της Επιτροπής Νομικών Θεμάτων οι οποίες είχαν γίνει εκεί ομόφωνα αποδεκτές. Υπέβαλα και η ίδια εξ ονόματος της Ομάδας μου τέσσερις τροπολογίες που ουσιαστικά αναφέρονται στον σωστό τρόπο παραπομπής σε αποφάσεις του Συμβουλίου. Οφείλω να πω ότι από τις υπηρεσίες του Κοινοβουλίου έλαβα πολύ αντιφατικές πληροφορίες σχετικά με τον σωστό τρόπο παραπομπής σε αποφάσεις του Συμβουλίου, αν δηλαδή πρέπει να αναφέρεται μόνο ο αριθμός, ή μόνο η ημερομηνία ή και τα δύο και πόσο εκτεταμένη θα πρέπει να είναι η παραπομπή. Οι υπηρεσίες ακύρωσαν δύο τροπολογίες επειδή το περιεχόμενό τους είχε δήθεν ληφθεί υπόψη στην έκθεση. Τις άλλες δύο τροπολογίες, συγκεκριμένα την τροπολογία στην έκθεση για τους αυτοαπασχολούμενους και την τροπολογία στην έκθεση για τους μη αυτοαπασχολούμενους, τις αποσύρω. Απευθύνω μόνο έκκληση στη Διάσκεψη των Προέδρων να καταλήξουν το συντομότερο δυνατό σε μια συμφωνία για το πώς μπορεί κανείς να παραπέμψει σωστά στο ζήτημα της ρύθμισης της επιτροπολογίας. Αυτό θα έκανε μελλοντικά πολύ πιο εύκολη τη ζωή των εισηγητών στο Σώμα. Έχει υποβληθεί και από τη συνάδελφο De Palacio μια τροπολογία και για τις δύο εκθέσεις. Δυστυχώς οφείλω να πω ότι δεν μπορώ να την υποστηρίξω, επειδή αλλάζει την ουσία του συμπεράσματος στο οποίο είχαμε καταλήξει ομόφωνα στην Επιτροπή Νομικών Θεμάτων και Εσωτερικής Αγοράς και θέλω να παραμείνω στο συμπέρασμα που μετά από μακρές συζητήσεις καταλήξαμε στη επιτροπή από κοινού. Τέλος επιτρέψτε μου να ευχαριστήσω όλους τους συναδέλφους που στάθηκαν στο πλευρό μου στην Επιτροπή Νομικών Θεμάτων κατά την επεξεργασία αυτής της όχι και τόσο εύκολης έκθεσης. Θέλω να αναφέρω ειδικά τον συνάδελφο Wieland που είχε τον άχαρο ρόλο του σκιώδους εισηγητή και ξεπερνώντας κατά πολύ τα συνήθη όρια συμμετείχε στην εκπόνηση της έκθεσης με πολύ καλές και εποικοδομητικές ιδέες χωρίς όμως να δρέψει τις δάφνες του εισηγητή.   Κύριε Πρόεδρε, χαίρομαι που μου δίνεται η δυνατότητα να κάνω μερικές εισαγωγικές παρατηρήσεις, μετά την παρέμβαση της εισηγήτριας, κ. Berger. Στη συνέχεια, θα ακούσω με ιδιαίτερο ενδιαφέρον τις παρεμβάσεις των ομιλητών και, εάν μου επιτρέψετε, κύριε Πρόεδρε, θα ήθελα στο τέλος της συζήτησης να υπεισέλθω λεπτομερέστερα στις διάφορες τροπολογίες. Θα ήθελα κατ' αρχάς να πω ότι η Επιτροπή είναι ιδιαίτερα ικανοποιημένη που το Ευρωπαϊκό Κοινοβούλιο υποστηρίζει τις δύο προτάσεις για την ελεύθερη παροχή υπηρεσιών και τους εργαζόμενους από τρίτες χώρες, που είναι και το θέμα της συζήτησης. Είμαι ιδιαίτερα ευγνώμων έναντι της κ. Berger, για την δουλειά που έκανε κατά την εξέταση των προτάσεων αυτών, οι οποίες αφορούν λεπτά πολιτικά θέματα και συνιστούν νομική πρόκληση. Θα ήθελα επίσης να ευχαριστήσω θερμά την κ. Palacio για τη σημαντική συμβολή που είχε ως Πρόεδρος της Επιτροπής Νομικών Θεμάτων και Εσωτερικής Αγοράς. Η Επιτροπή χαίρεται όλως ιδιαιτέρως για τις συστάσεις του Κοινοβουλίου για τη θέσπιση μιας αποτελεσματικότερης διαδικασίας για την έκδοση δελτίου παροχής υπηρεσιών. Η διαδικασία θα καταστεί ακόμη περισσότερο ευέλικτη εάν υπάρχει η δυνατότητα να υποβάλλεται αίτηση για την έκδοση δελτίου παροχής υπηρεσιών για ένα ή περισσότερα ή για όλα τα κράτη μέλη. Η Επιτροπή συμφωνεί επίσης με την πρόταση για την καθιέρωση δελτίου με μεταβλητή ισχύ. Είμαι όμως της γνώμης ότι μία περίοδος απασχόλησης τριών μηνών δεν επαρκεί ως απόδειξη για την εγκατάσταση ενός εργαζομένου σε ένα συγκεκριμένο κράτος μέλος. Η Επιτροπή μπορεί επίσης να συμφωνήσει με τη θέσπιση διάταξης για τις περιπτώσεις καταγγελίας μιας σύμβασης απασχόλησης μεταξύ του παρόχου υπηρεσιών και ενός εργαζόμενου. Η θέσπιση μιας αποτελεσματικής διαδικασίας για την έκδοση του δελτίου συνεπάγεται ότι οι επιχειρήσεις οι οποίες προσφέρουν διασυνοριακές υπηρεσίες πρέπει να είναι σε θέση να ασκήσουν τα δικαιώματα που κατέχουν και που απορρέουν από την εσωτερική αγορά. Θεωρούμε υπερβολική την πρόταση να δοθεί σε άλλα κράτη μέλη η δυνατότητα να διενεργούν συστηματικούς ελέγχους για την έκδοση δελτίου, με αιτιολογικό τη δημόσια τάξη. Ένας πολίτης τρίτης χώρας ο οποίος διαμένει νόμιμα σε ένα κράτος μέλος πρέπει να έχει το δικαίωμα να μεταβεί και στα άλλα κράτη μέλη. Το γεγονός αυτό δεν εμποδίζει τα εν λόγω κράτη μέλη να θεσπίσουν μέτρα στα πλαίσια της προτεινόμενης υποχρεωτικής αναφορά, με στόχο την προστασία της δημόσιας τάξης. Εξίσου απαράδεκτη θεωρεί η Επιτροπή την πρόταση να ισχύει το νόμιμο καθεστώς σε ένα κράτος μέλος για μια περίοδο τριών μηνών μετά τη λήξη της ισχύος του δελτίου. Δεν μπορούμε να επιτρέψουμε σε υπηκόους τρίτων χωρών να παραμείνουν στη χώρα υποδοχής μετά τη λήξη της περιόδου παροχής υπηρεσιών. Για το λόγο αυτό, η Επιτροπή υποστηρίζει και από τις δύο απόψεις την τροπολογία αριθ. της κ. Palacio. Όσον αφορά τη δεύτερη πρόταση, η Επιτροπή κατανοεί την επιθυμία ότι πρέπει να είναι σαφής η έννοια του ελεύθερου επαγγελματία και θα προσπαθήσει να βρει λύση υποβάλλοντας τροποποιημένη πρόταση. Αυτές είναι μερικές εισαγωγικές παρατηρήσεις που ήθελα να κάνω με αφορμή τις σημαντικότερες τροπολογίες. Ελπίζω ότι στο τέλος της συζήτησης, όταν θα έχουν λάβει το λόγο όλοι οι ομιλητές, θα μου δοθεί για άλλη μια φορά η δυνατότητα να υπεισέλθω στις διάφορες τροπολογίες.   Κύριε Πρόεδρε, κυρίες και κύριοι, η Ομάδα του Ευρωπαϊκού Λαϊκού Κόμματος και των Ευρωπαίων Δημοκρατών θα αποδεχθεί αύριο με μεγάλη πλειοψηφία τις τροπολογίες τη Επιτροπής Νομικών Θεμάτων καθώς και την τροποποιημένη εκδοχή. Στην παρέμβασή μου θα περιοριστώ σε δύο ζητήματα. Το πρώτο αφορά το ερώτημα τι αποσκοπεί βασικά να επιτύχει η οδηγία αυτή - να επιτύχει, με την κυριολεκτική του έννοια. Από την μία πλευρά υπάρχουν τα συμφέροντα της οικονομίας, αλλά και των επιμέρους ατόμων. Θα ξεκινήσω, θεωρώντας δεδομένο ότι πρόκειται για έντιμο και υπεύθυνα εργαζόμενο άτομο. Από την άλλη πλευρά έχουμε τα συμφέροντα των κρατών μελών που θα πρέπει ίσως να λάβουν υπ' όψιν το ενδεχόμενο το άτομο να αντιπροσωπεύει και τη χειρότερη δυνατή περίπτωση. Αν ενδιαφερθούμε για το ένα άκρο, δηλαδή τα συμφέροντα των κρατών μελών, τότε ασφαλώς υπάρχουν σοβαροί λόγοι που συνηγορούν υπέρ της θέσπισης σχετικά αυστηρών προϋποθέσεων για τη χορήγηση αυτής της κάρτας. Πέραν τούτου, υπάρχουν επίσης λόγοι να υιοθετηθεί έγκαιρα η υποχρεωτική αναγγελία των περιπτώσεων παροχής υπηρεσιών, παρά τη χορήγηση της κάρτας. Αν ακολουθήσω το άλλο άκρο, να τεθούν δηλαδή τα λιγότερα δυνατά εμπόδια, τότε διατρέχω τον κίνδυνο να μην υπάρξει καμία σχετική νομοθεσία για τη διαδικασία αυτή, επειδή τα κράτη μέλη δεν θα αποδεχθούν εν προκειμένω τη συγκεκριμένη οδηγία. Εν κατακλείδι στη μία περίπτωση θα έχω μεν μιαν οδηγία για την κάρτα παροχής υπηρεσιών, αλλά επειδή τα εμπόδια είναι πολύ μεγάλα για την οικονομία, δεν θα μπορέσω να διαθέσω στην πραγματικότητα σε κανέναν την εν λόγω κάρτα. Στην άλλη περίπτωση δεν έχω καθόλου οδηγία. Και τα δύο αποτελέσματα δεν είναι ικανοποιητικά. Ίσως αυτός να είναι και ο λόγος που σκόνταψαν οι σχετικές διαπραγματεύσεις στο Συμβούλιο, όπως φημολογείται. Επιχειρήσαμε να βρούμε ένα οριακό όφελος ανάμεσα στο συμφέρον που ανάγεται στη δημόσια τάξη και στο άλλον συμφέρον που επιζητά μια το δυνατόν εύκολη λύση. Θέλουμε να βρούμε έναν συνδυασμό όπου να υπάρχουν μεν κάποια εμπόδια για την οικονομία, αλλά να είναι κατά το δυνατόν εύκολη η εφαρμογή της οδηγίας στις περιπτώσεις που τα εμπόδια αυτά έχουν ξεπερασθεί. Για τον λόγο αυτό θέλουμε να θεσμοθετηθεί η αίτηση για την κάρτα παροχής υπηρεσιών για ένα ή για περισσότερα κράτη μέλη. Όταν μια επιχείρηση στη Γαλλία λέει ότι έχει έναν συνεργάτη ο οποίος πρέπει να εργάζεται συνεχώς στη Δανία, τότε θα πρέπει να είναι δυνατόν η αίτηση για τη χορήγηση της κάρτας να γίνει μόνο για τη Δανία. Στην περίπτωση αυτή τα γραφειοκρατικά εμπόδια θα είναι μικρότερα. Ως αντιστάθμισμα δεν θέλουμε πια την έγκαιρη αναγγελία των περιπτώσεων παροχής υπηρεσιών, θέλουμε μόνο ο εργαζόμενος να μπορεί να επιδείξει τους λόγους για την εργασία του σε ένα άλλο κράτος μέλος, π.χ. με τη μορφή της σύμβασης στην οποία στηρίζεται η αίτησή του. Για τον λόγο αυτό τελικά τάσσομαι υπέρ των τροπολογιών της Επιτροπής Νομικών Θεμάτων. Ενδέχεται να υπάρχουν ακόμα κατάλοιπα παρανοήσεων στην Επιτροπή. Θέλουμε να επιτευχθεί μια πολύ ευέλικτη λύση. Όταν ένα κράτος μέλος δηλώσει ότι έχει πρόβλημα επειδή το άτομο διέπραξε μια κλοπή, αλλά του έχει χορηγηθεί κάρτα παροχής υπηρεσιών για το συγκεκριμένο κράτος, τότε το κράτος αυτό μπορεί να ανακαλέσει την ισχύ της κάρτας για τους λόγους που αναφέρονται στη συγκεκριμένη οδηγία, και αυτή είναι μια έξυπνη και ευέλικτη λύση. Επιτρέψτε μου να αναφερθώ σύντομα στο δεύτερο ζήτημα. Οι περισσότεροι από εκείνους που ασχολήθηκαν μέχρι σήμερα με την οδηγία είναι νομικοί. Γνωρίζουμε όλοι μας ότι υπάρχουν ακόμα διάφορες αναφορές στις Συνθήκες και εν μέρει μάλιστα πολύ παλιές αναφορές, που φέρουν τον χαρακτηρισμό ΕΚ. Γνωρίζουμε ότι η οδηγία αυτή στηρίζεται στο δίκαιο της Ευρωπαϊκής Κοινότητας και όχι στο δίκαιο της Ευρωπαϊκής Ένωσης. Πριν από τις εκλογές καταβάλαμε προσπάθειες όλοι μας - το Συμβούλιο, η Επιτροπή, το Κοινοβούλιο, ο Τύπος, τα συνδικάτα, οι εταιρίες - προκειμένου η Ευρώπη αυτή να γίνει πιο κατανοητή στους πολίτες. Έχουμε επιβαρύνει τον πολίτη με διάφορες αλλαγές. Από την ΕΟΚ περάσαμε στην ΕΚ για να καταλήξουμε στην ΕΕ. Τώρα πια ο πολίτης κατάλαβε την ΕΕ. Δεν προσφέρουμε τίποτα ούτε στον εαυτό μας ούτε στον πολίτη, όταν βαφτίζουμε το προϊόν που θα εκδώσουμε "κάρτα παροχής υπηρεσιών - ΕΚ" και όχι "κάρτα παροχής υπηρεσιών - ΕΕ" . Τον πολίτη τον ενδιαφέρει ο κόσμος της ΕΕ, αυτός είναι ο κόσμος που ισχύει σήμερα για τον πολίτη. Παρακαλώ το Συμβούλιο και την Επιτροπή να κινηθούν προς αυτήν την κατεύθυνση.  Κύριε Πρόεδρε, καθυστερήσαμε περισσότερο από όσο υπολογίζαμε όταν προγραμματίζαμε αυτή τη συνεδρίαση, και επομένως θα είμαι βέβαια πολύ σύντομος. Ένας από τους λόγους που καθυστερήσαμε είναι επειδή αφιερώσαμε χρόνο ενωρίτερα, κατά τη σημερινή συνεδρίαση, ακριβώς για να δηλώσουμε την άτεγκτη αντίθεση του Ευρωπαϊκού Κοινοβουλίου σε οποιαδήποτε μορφή ξενοφοβίας ή ρατσισμού. Η παρούσα οδηγία δεν αφορά φυσικά άμεσα αυτό το θέμα. Στόχος της είναι να ασχοληθεί με τις ανάγκες της εσωτερικής αγοράς, δημιουργώντας ευελιξία και τηρώντας μια λογική και ευέλικτη στάση, προκειμένου να δώσει τη δυνατότητα σε υπηκόους τρίτου κράτους να εργαστούν τόσο ως μισθωτοί όσο και ως αυτοαπασχολούμενοι. Αυτό από μόνο του αφορά επίσης την αποφυγή υπερβολικών περιορισμών έναντι των ξένων, απλά και μόνο επειδή είναι ξένοι. Χαιρετίζουμε το εν λόγω γεγονός και, πιστεύοντας πως αποτελεί λογική και ορθή διάταξη, θα υποστηρίξουμε το πιο φιλελεύθερο κείμενο το οποίο θεωρούμε σύμφωνο με τον νόμο.  της Επιτροπής Νομικών Θεμάτων και Εσωτερικής Αγοράς. Κύριε Πρόεδρε, κύριε Επίτροπε, θέλω να επαινέσω καταρχάς την έξοχη εργασία που πραγματοποίησε η κ. Berger και, εν γένει, η Επιτροπή Νομικών Θεμάτων, που συμπεριέλαβε καινοτόμες ιδέες σε αυτή την οδηγία που ευελπιστώ ότι θα επικυρωθούν από την Επιτροπή και το Συμβούλιο. Εν τούτοις, κατέθεσα μια τροπολογία. Κυρία Berger, στο ο σημείο αιτιολόγησης στην τροπολογία σας αριθ. επικαλείσθε την ασφάλεια δικαίου. Το πρώτο σημείο στο οποίο διαφωνούμε είναι η επέκταση στους τρεις μήνες της άδειας παραμονής, μια και το μόνο που κάνει είναι να δημιουργήσει νομική ανασφάλεια. Θέτετε - και είναι λογικό - έναν προβληματισμό, που εκφράστηκε επίσης από τον κ. Wieland, για τη δυνατότητα να εξαφανιστεί απαρατήρητος ένας εργαζόμενος μόλις λήξει η άδεια παραμονής του, πιστεύω όμως ότι παράλληλα, διευκολύνεται αυτή η δυνατότητα με την επέκταση στους τρεις μήνες. Εάν η ισχύς του δελτίου παροχής υπηρεσιών λήγει σε δεδομένη ημερομηνία, πρέπει να λήγει σε αυτή την ημερομηνία. Αυτό απαιτεί η νομική ασφάλεια. Από την άλλη, σε ό,τι αφορά το σημείο δ) της τροπολογίας που αναφέρεται στην πρώτη οδηγία, εσείς λέτε, για λόγους δημόσιας ασφάλειας και βάσει κανόνων δημοσίας τάξεως, να μπορεί ένα κράτος μέλος να μην αποδέχεται την ισχύ της άδειας. Ήδη υπάρχουν κάποιοι εκ των προτέρων έλεγχοι που προβλέπονται στο άρθρο της οδηγίας. Δεν έχει κανένα νόημα για οποιοδήποτε εργαζόμενο του χώρου Σένγκεν, δεδομένου ότι ήδη έχει υποστεί έλεγχο προκειμένου να εισέλθει στο πρώτο κράτος μέλος, και το δεύτερο κράτος μέλος, μπορεί εκ των προτέρων να αρνηθεί με αιτιολόγηση όμως την είσοδο αυτού του εργαζόμενου στην επικράτειά του. Δεν έχει λοιπόν νόημα να διατηρήσουμε αυτή τη νομική ανασφάλεια. Εάν δεν πρόκειται για κράτος του χώρου Σένγκεν, στην τελευταία παράγραφο της τροπολογίας μου αριθ. , προβλέπεται αυτή η δυνατότητα, που είναι απολύτως ελεγχόμενη, και πιστεύω με μεγαλύτερη ασφάλεια δικαίου. Η διακριτική ευχέρεια του κράτους που αναφέρετε στο σημείο ε) της τροπολογίας σας αριθ. νομίζω ότι δεν είναι συνεπής με το συνολικό κείμενο της άριστης έκθεσής σας. Καλώ κατά συνέπεια τους συναδέλφους να εξετάσουν την τροπολογία μου με προσοχή και ελπίζω αύριο να μπορέσουμε να καταλήξουμε σε ένα αποτέλεσμα.  Εκ πρώτης όψεως οι δύο αυτές προτάσεις φαίνεται να υλοποιούν ορισμένες διαδικαστικές αλλαγές προκειμένου να διευκολύνουν την ελεύθερη διακίνηση στην επικράτεια της Ευρώπης και να αναγνωρίσουν την ισχύ των πρόσφατων δικαστικών αποφάσεων στις οποίες αναφέρθηκε η κ. Berger στις εισαγωγικές παρατηρήσεις της. Ωστόσο, στην περίπτωση του Ηνωμένου Βασιλείου, πιστεύουμε πως προχωρούν περισσότερο με τρόπο απαράδεκτο. Αυτό κρίνεται εν μέρει ως προς την ουσία και εν μέρει ως προς τη νομική βάση, όσον αφορά την ιδιαίτερη θέση του Ηνωμένου Βασιλείου. Βάσει των διατάξεων των Συνθηκών, το Ηνωμένο Βασίλειο διατηρεί τους συνοριακούς του ελέγχους. Βάσει του συστήματος που προτείνεται σε αυτά τα νομοθετήματα, οι υπήκοοι τρίτης χώρας που επιθυμούν να μεταβούν στο Ηνωμένο Βασίλειο, στο πλαίσιο των διαδικασιών που περιγράφονται, θα το πράττουν με τη βοήθεια της κάρτας παροχής υπηρεσιών που εκδίδεται από ένα άλλο κράτος μέλος, παρακάμπτοντας συνεπώς τους συνοριακούς ελέγχους του Ηνωμένου Βασιλείου. Εάν πρόκειται να αλλάξουν οι τρέχουσες συνοριακές ρυθμίσεις του Ηνωμένου Βασιλείου, αυτή η αλλαγή θα πρέπει να γίνει από την κυβέρνηση και το Κοινοβούλιο του Ηνωμένου Βασιλείου και όχι μέσω της ευρωπαϊκής νομοθετικής διαδικασίας. Γι' αυτόν τον λόγο θα καταψηφίσουμε και τις δύο αυτές προτάσεις.   Κύριε Πρόεδρε, κύριε Επίτροπε, κυρίες και κύριοι, θέλω αρχικά να ευχαριστήσω θερμά την εισηγήτρια και τον συνάδελφο Wieland για τις προσπάθειές τους να συνοψίσουν στην έκθεση τις διαφορετικές μεταξύ τους τροπολογίες και τα διαφορετικά συμφέροντα με τέτοια ομοιογένεια. Αυτές οι δύο προτάσεις αποτελούν σημαντική συμβολή για την υλοποίηση της μίας των τεσσάρων θεμελιωδών αρχών της εσωτερικής αγοράς και συγκεκριμένα για την υλοποίηση της ελευθερίας παροχής υπηρεσιών. Η νέα ρύθμιση για την παροχή διασυνοριακών υπηρεσιών θα βελτιώσει αναμφισβήτητα τόσο τη λειτουργία της εσωτερικής αγοράς όσο και την ανταγωνιστικότητα και την ικανότητα των επιχειρήσεων για δράση. Οι αυστηροί όροι πλαίσιο για τη χορήγηση - και εδώ θα αναφερθώ στον συνάδελφο Wieland - της κάρτας παροχής υπηρεσιών - ΕΕ είναι απαραίτητοι επειδή παρεμποδίζουν τις παραβάσεις όπως είναι η παράνομη μετανάστευση ή οι εικονικές συμβάσεις. Είναι τρεις οι λόγοι που με κάνουν να θεωρώ τόσο σημαντική τη συγκεκριμένη οδηγία.: η οικονομική σημασία που έχει στην Ευρωπαϊκή Ένωση το εργατικό δυναμικό που προέρχεται από τρίτες χώρες, η ανταγωνιστικότητα των επιχειρήσεων και η απρόσκοπτη λειτουργία της εσωτερικής αγοράς. Ως εκ τούτου από τη μία πλευρά χαιρετίζω το αυστηρό πλαίσιο και από την άλλη κάνω έκκληση να διαμορφωθούν όσο το δυνατόν πιο αποτελεσματικά και απλά οι έλεγχοι που θα διεξάγουν τα κράτη μέλη. Τέλος θέλω να απευθύνω μιαν ερώτηση στην Επιτροπή, επειδή συχνά απευθύνουν και σε μένα την ίδια ερώτηση. Πρόκειται η οδηγία να επηρεάσει τις ενταξιακές διαπραγματεύσεις; Πώς θα ερμηνευθεί από τη δική σας σκοπιά το άρθρο , δεδομένου ότι τούτο είναι πολύ σημαντικό για τη χώρα μου που συνορεύει με πολλά νέα κράτη με τα οποία διεξάγονται ενταξιακές διαπραγματεύσεις;  Κύριε Πρόεδρε, κύριε Επίτροπε, συνάδελφοι, μιλάμε για επιχειρηματίες οι οποίοι μέχρι σήμερα ήταν υποχρεωμένοι να διαπιστώνουν κάθε φορά ότι δύο από τις σημαντικότερες ελευθερίες, η ελεύθερη κυκλοφορία προσώπων και εμπορευμάτων, δεν ίσχυαν στην περίπτωσή τους. Όντως, οι άνθρωποι αυτοί έπρεπε να ακολουθούν τις ατέρμονες γραφειοκρατικές διαδικασίες που εφαρμόζονται για τους μετανάστες στα κράτη μέλη όπου έπρεπε να παρασχεθεί μια υπηρεσία. Υπάρχουν περίπου εκατομμύρια πολίτες τρίτων χωρών που διαμένουν στην Ευρωπαϊκή Ένωση. Παρ' όλο που ο ακριβής αριθμός των επιχειρηματιών δεν είναι γνωστός, υποθέτω ότι το ποσοστό δεν θα είναι ασήμαντο. Συνεπώς, η κοινοτική νομοθεσία δεν ρυθμίζει μέχρι στιγμής το θέμα της πρόσβασης των ανθρώπων αυτών σε όλη την επικράτεια της Ευρωπαϊκής Ένωσης. Οι δύο προτάσεις οδηγίας που εξετάζουμε έχουν ως στόχο την προαγωγή της ελεύθερης κυκλοφορίας υπηρεσιών στην εσωτερική αγορά με την καθιέρωση ενός δελτίου παροχής υπηρεσιών της ΕΕ. Θεωρώ σημαντικό να τονίσω στα πλαίσια αυτά το γεγονός ότι η έκδοση του δελτίου παροχής υπηρεσιών θα γίνεται με ευέλικτο τρόπο και συγκεκριμένα πέντε ημέρες μετά την κατάθεση απλής δήλωσης σε ένα κράτος μέλος όπου θα παρασχεθεί η υπηρεσία, καθώς επίσης και ότι, προκειμένου να αποκλειστεί το ενδεχόμενο κατάχρησης, το έγγραφο αυτό θα έχει περιορισμένη ισχύ η οποία δεν θα παρατείνεται αυτομάτως. Παρακολούθησα με ενδιαφέρον και τις επιφυλάξεις που εξέφρασε ο κ. Επίτροπος. Αφού μελέτησα τις τροπολογίες που κατατέθηκαν, διαπίστωσα ότι συμφωνούμε σε μεγάλο βαθμό με τις επιφυλάξεις αυτές και ότι θα ψηφίσουμε αναλόγως. Επιτρέψτε μου τέλος να ευχαριστήσω την εισηγήτρια, κ. Berger, για την ιδιαίτερη επιμέλεια με την οποία εξέτασε τις διάφορες τροπολογίες, προσδίνοντας κατ' αυτό τον τρόπο ιδιαίτερη αξία στην έκθεσή της. Είμαι της γνώμης ότι με την έκθεση αυτή προχωρήσαμε ένα ακόμη βήμα προς την υλοποίηση της εσωτερικής αγοράς.   Κύριε Πρόεδρε, σας ευχαριστώ που μου προσφέρετε τη δυνατότητα να υπεισέλθω ιδιαιτέρως στις διάφορες τροπολογίες. Κατά τη διάρκεια της παρέμβασής μου θα ήθελα να πω και κάτι στον Λόρδο Inglewood με αφορμή την παρατήρηση που έκανε πριν λίγο. Όσον αφορά την πρώτη πρόταση για τους εργαζόμενους από τρίτες χώρες, η Επιτροπή είναι διατεθειμένη να υιοθετήσει τις τροπολογίες αριθ. , , , , και Θεωρούμε αποδεκτές και τις τροπολογίες αριθ. και , εφόσον διαπιστωθεί η απόσπαση στο κράτος μέλος προέλευσης. Η Επιτροπή συμφωνεί επίσης με την τροπολογία αριθ. , εκτός από την προτεινόμενη περίοδο της προηγούμενης απασχόλησης για διάστημα μόνο τριών μηνών. Αυτό το εξήγησα προηγουμένως. Συμφωνούμε επίσης και με την τροπολογία αριθ. στο βαθμό που συμβάλλει στη διεύρυνση του πεδίου εφαρμογής του δελτίου από ένα σε όλα τα κράτη μέλη. Όσον αφορά την επιτροπολογία, οι τροπολογίες αριθ. και είναι αποδεκτές στο βαθμό που αφορούν τα δικαιώματα του Κοινοβουλίου. Μετά λύπης μου πρέπει να πω ότι η τροπολογία αριθ. δεν μπορεί να γίνει δεκτή από την Επιτροπή όσον αφορά την περίοδο των τριών μηνών και το ρόλο του κράτους μέλους προορισμού. Από την άποψη αυτή, η Επιτροπή υποστηρίζει την τροπολογία αριθ. , όπως άλλωστε παρατήρησα και προηγουμένως. Οι υπόλοιπες τροπολογίες δεν μπορούν να γίνουν δεκτές. Προσωπικά συμπαθώ περισσότερο τον όρο "κάρτα παροχής υπηρεσιών ΕΕ"; που προτείνεται στην τροπολογία αριθ. , όμως η Συνθήκη του Αμστερνταμ δεν το επιτρέπει αυτό. Η τροπολογία αριθ. παραπέμπει στην οδηγία / σχετικά με τους βασικούς μισθούς, η οποία ισχύει ήδη με αποτέλεσμα να μην χρειάζεται τροποποίηση. Εάν η Επιτροπή αποδεχόταν την τροπολογία αριθ. , αυτό θα σήμαινε ότι θα αρκούσε μια απλή υποχρέωση αναφοράς σε περίπτωση που δεν έχει εκδοθεί έγκυρο δελτίο. Αυτό αντίκειται προς το συμφέρον της δημόσιας τάξης στα κράτη μέλη. Με βάση την αιτιολόγησή μου για την τροπολογία αριθ. , θεωρώ μη παραδεκτή και την τροπολογία αριθ. Η Επιτροπή έχει την ίδια άποψη σχετικά με παρόμοιες τροπολογίες επί της δεύτερης πρότασης. Σ' αυτό θα ήθελα να προσθέσω ότι η τροπολογία αριθ. επί της πρότασης αυτής είναι απόλυτα παραδεκτή. Όπως παρατήρησα προηγουμένως, όσον αφορά την τροπολογία αριθ. για τον ορισμό της έννοιας "ελεύθερος επαγγελματίας"; η Επιτροπή θα φροντίσει να βρει μια ικανοποιητική λύση για τις αντιρρήσεις που προβλήθηκαν. Έρχομαι τώρα στην παρατήρηση του Λόρδου Inglewood, ο οποίος παρέπεμψε στους συνοριακούς ελέγχους που εξακολουθούν να υφίστανται στο Ηνωμένο Βασίλειο. Θα ήθελα να του πω ότι κανένα κράτος μέλος - και συνεπώς ούτε και το Ηνωμένο Βασίλειο - δεν είναι υποχρεωμένο να καταργήσει ή να τροποποιήσει τους ελέγχους στα υφιστάμενα σύνορα. Όπως είπα, αυτό ισχύει και για το Ηνωμένο Βασίλειο. Βεβαίως, ισχύει και για το Βέλγιο, όπου παρουσιάστηκε πρόσφατα κάποιο πρόβλημα. Όσον αφορά την παρατήρηση του κ. Karas, επιτρέψτε μου να πω ότι έχω την εντύπωση ότι αναφέρεται στην περίπτωση της δυνατότητας απασχόλησης Πολωνών στη χώρα του. Η Επιτροπή θα ήθελε να προτείνει μια λύση για το πρόβλημα αυτό η οποία θα ισχύει για όλες τις επιχειρήσεις που εδρεύουν στην Ευρωπαϊκή Ένωση και χρησιμοποιούν προσωπικό από χώρες εκτός αυτής. Ένα άλλο ερώτημα είναι εάν οι εν λόγω δύο περιπτώσεις θα πρέπει να εξετασθούν ταυτόχρονα. Νομίζω ότι πρόκειται για ένα θέμα το οποίο πρέπει να εξεταστεί στα πλαίσια της συζήτησης για τη διεύρυνση της Ευρωπαϊκής Ένωσης και όχι στη συζήτηση που διεξάγουμε τώρα. Εξ ονόματος της Επιτροπής θα ήθελα να θέσω τον εαυτό μου στη διάθεση του κ. Karas σε περίπτωση που θα επιθυμούσε περαιτέρω πληροφορίες σχετικά μ' αυτό το όντως σημαντικό σημείο. Είμαι στη διάθεσή σας. Τέλος θα ήθελα να ευχαριστήσω το Κοινοβούλιο για την ιδιαίτερα εποικοδομητική συζήτηση που είχαμε με αντικείμενο τις σημαντικότερες πτυχές των προτάσεων και, βεβαίως, θα ήθελα να ευχαριστήσω και την εισηγήτρια, κ. Berger.  . Ευχαριστώ πολύ, κύριε Επίτροπε Bolkestein. Η συζήτηση έληξε. Η ψηφοφορία θα διεξαχθεί αύριο, στις  Πρωτοδικείο των Ευρωπαϊκών Κοινοτήτων . Η ημερήσια διάταξη προβλέπει τη συζήτηση επί της έκθεσης του κυρίου Marinho, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με: Ι. το σχέδιο απόφασης του Συμβουλίου που αφορά την τροποποίηση της απόφασης //ΕΚΑΧ, ΕΟΚ, ΕΚΑΕ περί ιδρύσεως Πρωτοδικείου των Ευρωπαϊκών Κοινοτήτων ) και ΙΙ το σχέδιο απόφασης του Συμβουλίου που αφορά την τροποποίηση της απόφασης //ΕΚΑΧ, ΕΟΚ, ΕΚΑΕ περί ιδρύσεως Πρωτοδικείου των Ευρωπαϊκών Κοινοτήτων ).  Κύριε Πρόεδρε, δεν είναι σίγουρο ότι η μέλλουσα μεταρρύθμιση των Συνθηκών, στο πλαίσιο της Διακυβερνητικής Διάσκεψης, θα ανοίξει το δρόμο για μία αναμόρφωση του κοινοτικού δικαιοδοτικού συστήματος. Η ιδέα να συμπεριληφθεί αυτό το θέμα στην ημερήσια διάταξη, για την οποία συζητούμε σήμερα, διατηρείτο ανελλιπώς μέχρι τη Σύνοδο Κορυφής του Ελσίνκι, συνεχίζει να προωθείται από μια σειρά κρατών μελών και από τα ίδια τα δικαστήρια, ενώ διατηρείται στην επικαιρότητα από το Ευρωπαϊκό Κοινοβούλιο, του οποίου η Επιτροπή Νομικών Θεμάτων καταρτίζει μία γνωμοδότηση, εξαιρετικής ποιότητας κατά τη γνώμη μου, σχετικά με το χαρακτήρα και την εμβέλεια της αναμόρφωσης του δικαιοδοτικού συστήματος. Δεν έχω καμία αμφιβολία πως η προσεχής έκθεση αυτού του Κοινοβουλίου με θέμα την προετοιμασία της Διακυβερνητικής Διάσκεψης θα επαναφέρει με έμφαση αυτό το ζήτημα στο προσκήνιο, για τρεις λόγους οι οποίοι, κατά τη γνώμη μου, είναι γενικώς αποδεκτοί: διότι είναι αναγκαίο να απονέμεται περισσότερη δικαιοσύνη σε λιγότερο χρόνο, επειδή πρέπει να οικοδομηθεί το δικαιοδοτικό υπόβαθρο για την εγκαθίδρυση ενός χώρου ελευθερίας, ασφάλειας και δικαιοσύνης και, τέλος, διότι είναι αναγκαίο να ξεπεράσουμε μια εμπορευματική και οικονομική αντίληψη για τον ευρωπαϊκό χώρο, προσφέροντας στους πολίτες τη βεβαιότητα ότι απαρτίζουν μία κοινότητα δικαίου η οποία, εφόσον θεμελιώνεται στη δημοκρατική νομοθεσία και στα δικαστήρια, είναι προσηλωμένη στις ηθικές και νομικές αξίες τους και προασπίζει τα συμφέροντά τους, ακόμη και όταν η ισχύς της εθνικής νομοθεσίας δεν επαρκεί ώστε να τους παράσχει εγγυήσεις πλήρους ιθαγένειας. Στην πραγματικότητα, οι προαναφερόμενοι ουσιαστικοί λόγοι, που αιτιολογούν μία εκ βάθρων αναμόρφωση του κοινοτικού δικαιοδοτικού συστήματος στο σύνολό του, είναι και οι λόγοι που αιτιολογούν την πιθανή μεταρρύθμιση του Πρωτοδικείου για την οποία συζητάμε σήμερα, αλλά με μια άλλη νομική βάση, που θεμελιώνεται στη Συνθήκη του Αμστερνταμ. Υπάρχουν, ωστόσο, δυο-τρεις λόγοι που αιτιολογούν ειδικότερα τη συγκεκριμένη μεταρρύθμιση, τους οποίους παραθέτω στη συνέχεια: η μη προσαρμογή των δικαιοδοτικών οργάνων του Λουξεμβούργου, από άποψης τεχνικών και ανθρώπινων δυνατοτήτων, στον αυξανόμενο όγκο των υποθέσεων, η ρητή υποχρέωση της πολυγλωσσίας κατά τη διεξαγωγή των δικών, που είναι επακόλουθο της ανάγκης να γίνονται σεβαστές η γλώσσα και η νομική παράδοση του κάθε κράτους, και τέλος, το γεγονός ότι το συγκεκριμένο δικαστήριο - το Πρωτοδικείο - συνιστά το μοναδικό δικαιοδοτικό όργανο στο οποίο μπορούν να προσφεύγουν οι πολίτες και οι επιχειρήσεις για την επίλυση οικονομικών διαφορών αναφορικά με αποφάσεις οργάνων που είναι δυσμενείς γι' αυτούς. Για το λόγο αυτό, η προτεινόμενη αύξηση του αριθμού των δικαστών σε είναι απολύτως δικαιολογημένη, μιας και, σε τελευταία ανάλυση, αυτό θα συνδράμει στη βελτίωση της αποτελεσματικότητας του Πρωτοδικείου, ανοίγοντας το δρόμο για τη συγκρότηση δύο επιπλέον τριμελών τμημάτων. Το δεύτερο σχέδιο μεταρρύθμισης που προτείνουμε αποσκοπεί στη διεύρυνση των αρμοδιοτήτων του Πρωτοδικείου, εφόσον μέχρι σήμερα εισάγονταν αποκλειστικά, στο εν λόγω δικαστήριο, προσφυγές ακύρωσης που ασκούνται από ιδιώτες, ενώ από τώρα και στο εξής θα μπορούν και τα κράτη μέλη να ασκούν προσφυγές ακύρωσης. Τα κράτη μέλη θα έχουν τη δυνατότητα εισαγωγής προσφυγών κατά πράξεων στους τομείς που σχετίζονται με την πολιτική των μεταφορών, τους κανόνες ανταγωνισμού που ισχύουν για τις επιχειρήσεις, τις κρατικές ενισχύσεις, τα μέτρα εμπορικής άμυνας, καθώς και τη χρησιμοποίηση πόρων των ταμείων, των χρηματοδοτικών μέσων και άλλων προγραμμάτων δράσης που προβλέπουν τη χορήγηση κοινοτικής χρηματοδοτικής συνδρομής, και ειδικότερα προσφυγών που αφορούν απάτες κατά του προϋπολογισμού της Ένωσης. Παρέχοντας στα κράτη μέλη τη δυνατότητα άσκησης προσφυγής ενώπιον του Πρωτοδικείου, όπου ενδέχεται ήδη να εξετάζεται μία υπόθεση με παρόμοιο αντικείμενο κατόπιν προσφυγής από μεριάς ενός ιδιώτη, το εν λόγω δικαστήριο θα είναι πλέον σε θέση να γνωρίζει τις προσφυγές που ασκούνται από κάποιο κράτος μέλος, θέτοντας έτσι τα κράτη και τους ιδιώτες σε ισότιμη θέση έναντι της εξέλιξης της διαδικασίας. Θα μπορούσε κανείς να πει, κύριε Πρόεδρε, ορισμένοι ίσως θα ισχυριστούν ότι η προτεινόμενη μεταρρύθμιση δεν προχωρά σε βάθος. Πρόκειται όμως για μία εφικτή μεταρρύθμιση, η οποία δρομολογείται βάσει κανόνων που επιτρέπουν κάτι τέτοιο και συμβαδίζουν με τις διατάξεις της Συνθήκης του Αμστερνταμ. Επί της ουσίας, πρόκειται ακριβώς για τη μεταρρύθμιση που προέβλεψε και διεκδίκησε το ίδιο το Δικαστήριο των Κοινοτήτων, με βάση την ισχύουσα Συνθήκη και ανεξαρτήτως της Διακυβερνητικής Διάσκεψης. Πιστεύω ότι το Κοινοβούλιο θα εκφράσει τη συμφωνία του στις δύο αυτές προτάσεις μεταρρύθμισης, για τον πρόσθετο λόγο ότι επιτεύχθηκε ευρεία συναίνεση στους κόλπους της επιτροπής, και θα ψηφίσει υπέρ του Πρωτοδικείου. Και ευελπιστούμε πως το Συμβούλιο θα εγκρίνει επίσης, με τη σειρά του, τις προτάσεις. Τελειώνοντας, θέλω να εκφράσω την ευχή πως το Πρωτοδικείο θα αξιοποιήσει με τον βέλτιστο τρόπο τις νέες εξουσίες, τις νέες αρμοδιότητες που αποφάσισε να του προσφέρει, την κατάλληλη στιγμή, αυτό το Κοινοβούλιο.  Κύριε Πρόεδρε, θέλω να αρχίσω συγχαίροντας τον εισηγητή για μια έκθεση, που όταν τη διαβάζει κανείς, έχει την αίσθηση ότι μόνο επιβεβαιώνει και αποδέχεται. Παρά ταύτα, πίσω από αυτή την έκθεση υπάρχει ένα μακρύ και αποτελεσματικό έργο που ήδη έδωσε μερικούς καρπούς: την ενσωμάτωση στο κείμενο της φινλανδικής Προεδρίας της ης Δεκεμβρίου της δέσμευσης για διεύρυνση της ημερήσιας διάταξης της Διακυβερνητικής Διάσκεψης με τη μελέτη της μελλοντικής τροποποίησης της οργάνωσης, της σύνθεσης και των αρμοδιοτήτων των κοινοτικών δικαστηρίων. Εξ ου και η ρητή μου αναγνώριση για το έργο του Αντιπροέδρου Marinho. Κύριε Πρόεδρε, η μεταρρύθμιση του κοινοτικού δικαστικού συστήματος κατέστη πρωταρχική ανάγκη, εφόσον στο μέλλον, επιδιώκεται η απονομή δικαιοσύνης σε λογικά χρονικά περιθώρια, εφόσον στο μέλλον η Ευρωπαϊκή Ένωση θέλει να εφοδιαστεί με μια δικαιοσύνη που να ανταποκρίνεται στις απαιτήσεις του πολιτικού σχεδίου που έχουμε αναλάβει. Σήμερα - οφείλω να το πω με υπερηφάνεια και ικανοποίηση - είχαμε στο Σώμα μια καλή ευκαιρία να δείξουμε μέχρι ποίου σημείου πιστεύουμε οι Ευρωπαίοι ότι το πολιτικό σχέδιο είναι σε πολύ μεγαλύτερο βαθμό από την εσωτερική αγορά ένα σχέδιο που εδράζεται πολύ περισσότερο σε αρχές παρά σε οικονομικά συμφέροντα. Και πίσω από τις αρχές, κύριε Πρόεδρε, υπάρχει πάντα η δικαιοσύνη. Όμως justice delayed is justice denied και επ' αυτού πρέπει να προβληματιστούμε. Υπάρχουν πολύ ανησυχητικά στοιχεία στο έγγραφο εργασίας που συνέταξε το ίδιο το δικαστήριο. Και με βάση αυτά, αυτό το σχέδιο μεταρρύθμισης, του οποίου εισηγητής ήταν ο αντιπρόεδρος Marinho, είναι καλοδεχούμενο. Είναι μια λύση «μπάλωμα», αλλά χρειάζεται να ζούμε και με «μπαλώματα», διότι για την ώρα - και ο Marinho το επεσήμανε - δεν μπορούμε να περιμένουμε τη ριζική μεταρρύθμιση του συστήματος στη Διακυβερνητική Διάσκεψη. Πρέπει να δώσουμε λύσεις που, αν και είναι προσωρινές, βοηθούν στην απονομή ταχύτερης και αποτελεσματικότερης δικαιοσύνης. Υπάρχουν δύο σκέψεις που θα ήθελα να εκφράσω σε αυτή την ομιλία, και που απορρέουν από την έκθεση αυτή καθεαυτή, σε σχέση με την υποχρέωση που έχει το Κοινοβούλιο, σύμφωνα με τη Συνθήκη, να συντάξει μια πολύ απλή έκθεση χωρίς να μπει στην ουσία. Είναι δύο ιδέες του αντιπροέδρου Marinho και νομίζω ότι μπορώ να πω ότι υποστηρίζονται από όλη την Επιτροπή Νομικών Υποθέσεων. Η πρώτη είναι να παρασχεθούν περισσότερα μέσα στους δικαστές του Πρωτοδικείου, να τους δοθεί ένας ακόμα rιfιrendaire . Η δεύτερη ιδέα είναι να διαχωριστούν οι μεταφραστικές υπηρεσίες του Πρωτοδικείου από αυτές του Ευρωπαϊκού Δικαστηρίου. Στην παρούσα φάση, το Πρωτοδικείο είναι αναγκασμένο να περιμένει εξαιρετικά μακρύ διάστημα για την μετάφραση των αποφάσεών του. Είμαστε σε μια κοινότητα όπου, στη Συνθήκη της, περιλαμβάνει ως ιδρυτική αρχή τον πολιτισμικό και γλωσσικό πλουραλισμό και δεν μπορούμε καν να σκεφτούμε το ενδεχόμενο κατάργησης της δυνατότητας κάτι τόσο σημαντικού όσο το να διαβάζει κάποιος μια δικαστική απόφαση στη δική του γλώσσα. Μια και μιλάμε για τη Διακυβερνητική Διάσκεψη, ας σκεφτούμε δύο πράγματα. Το πρώτο αφορά αυτό το Κοινοβούλιο. Θεωρώ ότι δεν είναι ανώφελο να επιμείνουμε στο ότι θέλουμε μεγαλύτερη συμμετοχή σε ό,τι αφορά το Ευρωπαϊκό Δικαστήριο, συμπεριλαμβανομένου μάλιστα και του διορισμού των δικαστών. Και θέλουμε, πάνω απ' όλα και πρώτα απ' όλα, το Ευρωπαϊκό Δικαστήριο να δει να διευρύνονται οι αρμοδιότητές του και παράλληλα η δυνατότητά του, δηλαδή τα μέσα του, να αντεπεξέρχεται στις υποχρεώσεις του. Θέλουμε να δούμε να διευρύνονται οι αρμοδιότητές του, ιδιαίτερα στον Τίτλο IV της Συνθήκης της Ευρωπαϊκής Κοινότητας και αναφορικά με τον Τίτλο VI της Συνθήκης της Ένωσης, και να αναθεωρηθούν στην πορεία μερικές δυνατότητες επιλογής, μερικοί σαφείς περιορισμοί στην προστασία σε αυτά τα τόσο εξαιρετικής σημασίας για τους πολίτες μας πεδία. Και αναφέρομαι πάλι στις πρόσφατες δηλώσεις που κάναμε αυτές τις ημέρες.  Κύριε Πρόεδρε, θα ήθελα να συγχαρώ τον εισηγητή και να χαιρετίσω το περιεχόμενο αυτής της έκθεσης, η οποία έστρεψε την προσοχή μου σε δύο προβλήματα τα οποία αντιμετώπισα πρόσφατα στη δική μου εκλογική περιφέρεια. Και τα δύο αφορούν υποθέσεις στις οποίες εκκρεμούν οι αποφάσεις του Ευρωπαϊκού Δικαστηρίου. Η πρώτη υπόθεση αφορά μια μεγάλη κρεμαστή γέφυρα και κατά πόσον τα σχετικά διόδια θα υπόκεινται ή όχι σε ΦΠΑ. Η απόφαση θα έχει τεράστιες επιπτώσεις για την τοπική μας οικονομία. Η δεύτερη περίπτωση αφορά μια γυναίκα η οποία, δεκατρείς εβδομάδες πριν από τη συνταξιοδότηση, περιμένει εναγωνίως να μάθει σχετικά με μια απόφαση που θα επηρεάσει σοβαρά τα οικονομικά της στα γεράματα. Αυτά είναι δύο μόνο παραδείγματα αληθινών προβλημάτων που προκύπτουν από καθυστερήσεις στο ευρωπαϊκό σύστημα δικαιοσύνης. Οι καθυστερήσεις στην έκδοση δικαστικών αποφάσεων μπορεί να συνεπάγονται προσωπικά προβλήματα ή και να έχουν τραγικές συνέπειες. Αυτό δεν σημαίνει πως όλα είναι τέλεια στα δικά μας εθνικά συστήματα δικαιοσύνης, αλλά πάρα πολύ συχνά μπορεί να αναμένουν την έκδοση προδικαστικής απόφασης από το Ευρωπαϊκό Δικαστήριο. Τα στατιστικά στοιχεία δείχνουν μια ανησυχητική τάση αύξησης του χρόνου που χρειάζεται για τις προδικαστικές υποθέσεις. Αυτό δεν θα πρέπει να εκληφθεί τόσο ως επίκριση εναντίον του Δικαστηρίου ή του προσωπικού παρά ως αποδοκιμασία της δομής του Δικαστηρίου και της έλλειψης πόρων για τη λειτουργία του σε μια διευρυνόμενη Ευρωπαϊκή Ένωση. Οι προτάσεις αυτής της έκθεσης είναι πολύ ευπρόσδεκτες ως βραχυπρόθεσμη λύση, όμως η Ευρώπη αποτελεί ένα νομικό οικοδόμημα και ο ρόλος των δικαστηρίων της είναι βασικός για την ορθή λειτουργίας της. Ενόψει της επικείμενης διεύρυνσης η ΔΔ πρέπει να ασχοληθεί με μια θεμελιώδη μεταρρύθμιση και αναδιάρθρωση του δικαστικού συστήματος. Σε αντίθετη περίπτωση, όλοι εμείς οι εκλεγμένοι εκπρόσωποι θα αντιμετωπίζουμε όλο και περισσότερο την κατακραυγή των πολιτών μας των οποίων οι υποθέσεις δεν εκδικάζονται γρήγορα και αποτελεσματικά.   Κύριε Πρόεδρε, κυρίες και κύριοι, συνάδελφοι, και εγώ ευχαριστώ τον εισηγητή για αυτήν την εξαίρετη έκθεση. Συμφωνώ απόλυτα με τα συμπεράσματά του, όπου προτείνει ειδικά την αύξηση των εισηγητών για κάθε δικαστή του Πρωτοδικείου και τη δημιουργία μεταφραστικής υπηρεσίας η οποία θα ανήκει αποκλειστικά σε αυτό. Το θεωρώ πράγματι απαραίτητο, καθότι, όπως ακούσαμε κατά την επίσκεψη της Επιτροπής Νομικών Υποθέσεων στο Λουξεμβούργο, όταν ανατίθενται εργασίες στη μεταφραστική υπηρεσία που είναι κοινή για τα δικαιοδοτικά όργανα, δίνεται βέβαια αναγκαστικά, δηλαδή θέσφατα, προτεραιότητα στις υποθέσεις του Ευρωπαϊκού Δικαστηρίου και συνεπώς συμβαίνει συχνά να μην μπορούν να εκτελεσθούν με επάρκεια εργασίες που αφορούν υποθέσεις του Πρωτοδικείου. Είμαι όμως επίσης της άποψης ότι οι μεταρρυθμίσεις θα πρέπει να προχωρήσουν περισσότερο απ ' ό,τι θα αποφασίσουμε σήμερα. Θεωρώ ότι αξίζει να εξετάσουμε, στους τομείς όπου τα όργανα δικαστικού τύπου θα εκδίδουν αποφάσεις ήδη στην προκαταρκτική φάση - και εδώ αναφέρω ενδεικτικά το γραφείο εναρμόνισης της εσωτερικής αγοράς στο Alicante ή όπως έχει επίσης σχεδιαστεί και για το δίκαιο των κοινοτικών υπαλλήλων - να γίνει το πρωτοδικείο, δικαστήριο τελευταίου βαθμού δικαιοδοσίας και να του δοθεί η αρμοδιότητα να εκδίδει οριστικές αποφάσεις. Βλέπω επίσης ότι θα πρέπει να κάνουμε κάτι σε σχέση με την τάση που επικρατεί στην Ευρωπαϊκή Επιτροπή για επανεθνικοποίηση των αποφάσεων που σχετίζονται με τον ανταγωνισμό και για τη μετάθεσή του και πάλι σε εθνικό επίπεδο. Νομίζω ότι αυτό το θέμα πρέπει να εξετασθεί περαιτέρω, δεδομένου ότι οι περιπτώσεις αυτές δεν θα καταλήγουν στο Πρωτοδικείο των Ευρωπαϊκών Κοινοτήτων αλλά στο Δικαστήριο ως αποφάσεις περί παραπομπής. Θα πρέπει να σκεφτούμε τι λύσεις υπάρχουν για το συγκεκριμένο ζήτημα.. Ενδεχομένως, θα έπρεπε επίσης να υπάρχει η δυνατότητα να εξετάζονται οι αποφάσεις περί παραπομπής από το ειδικό επί θεμάτων ανταγωνισμού τμήμα του Πρωτοδικείου των Ευρωπαϊκών Κοινοτήτων. Πέραν τούτου πρέπει να σκεφτούμε κατά πόσο είναι σωστό - και είχαμε πρόσφατα περιπτώσεις όπου βουλευτές ή και πολιτικές ομάδες άσκησαν αγωγή κατά του Ευρωπαϊκού Κοινοβουλίου - να είναι αρμόδιο το πρωτοδικείο για τα ζητήματα αυτά, μολονότι βασικά θίγονται συνταγματικά ζητήματα και λογικά οι υποθέσεις αυτές ανήκουν κατά βάσιν στη δικαιοδοσία του Ευρωπαϊκού Δικαστηρίου και όχι του πρωτοδικείου. Και ένα τελευταίο σημείο. Θεωρώ ότι η Ευρωπαϊκή Υπηρεσία για την Καταπολέμηση της Aπάτης χρειάζεται έλεγχο στη βάση των αρχών του κράτους δικαίου. Επί του παρόντος η OLAF βρίσκεται σε νομικό κενό και μπορεί να κάνει ό,τι θέλει. Θεωρώ απαραίτητο να ελέγχεται η OLAF από ένα δικαστήριο και το μόνο δικαστήριο που μπορεί λογικά να αναλάβει αυτήν την αρμοδιότητα θα ήταν το πρωτοδικείο. Αυτή είναι ακόμα μια ώθηση για την περαιτέρω μεταρρυθμιστική διαδικασία.  Κύριε Πρόεδρε, θα ήθελα κατ' αρχάς να συγχαρώ και εγώ τον εισηγητή για την εργασία του. Η Ευρωπαϊκή Ένωση είναι ένα σύστημα βασισμένο στον νόμο. Πρέπει επομένως να διαθέτει και ένα σύστημα δικαστηρίων για την επιβολή αυτού του νόμου. Επιπλέον, εάν τα δικαστήρια δεν μπορούν να διεκπεραιώνουν δεόντως και γρήγορα τις νομικές υποθέσεις που τους ανατίθενται, αυτό που συμβαίνει, όπως επεσήμανε ήδη η κυρία Palacio Vallelersundi, είναι πως η καθυστέρηση στη δικαιοσύνη γίνεται, ως γνωστόν, άρνηση της δικαιοσύνης. Σύμφωνα με τη μαρτυρία του δικαστηρίου, αυτό συμβαίνει σήμερα και αποδεικνύει τα μέτρα που μπορούν να ληφθούν τώρα προκειμένου να περιοριστεί το πρόβλημα. Ωστόσο, όπως επεσήμανε ο κ. Marinho, χρειάζονται περισσότερα, αλλά θα πρέπει να αναμένουμε τη ΔΔ. Στην πατρίδα μου ακούγονται πολλές ιστορίες για τις ορδές των απρόσωπων γραφειοκρατών των Βρυξελλών, αλλά ποτέ δεν γίνεται λόγος για τον αριθμό των Ευρωπαίων δικαστών. Υπάρχουν λιγότεροι από τριάντα έξι στην κορυφή της ευρωπαϊκής δικαστικής ιεραρχίας - που δεν μπορούν βέβαια να θεωρηθούν υπεραρκετοί, δεδομένης της ευθύνης των καθηκόντων τους στην καρδιά του ευρωπαϊκού νομικού συστήματος. Η μεγάλη σημασία του έργου τους μπορεί να διαπιστωθεί από τις πολιτικές επιπτώσεις της καθυστέρησης στην επίλυση της εκκρεμούσας αγγλογαλλικής διαφοράς σχετικά με το βρετανικό βόειο κρέας, που έχει προκαλέσει τόσο μεγάλη οργή στη χώρα μου και τόσο μεγάλη απογοήτευση όσον αφορά τη λειτουργία των διαδικασιών της Ένωσης για την επίλυση διαφορών. Η κατάσταση αυτή επιδεινώνεται, όπως πιστεύουν κάποιοι τους οποίους συμβουλεύομαι, από τον κανονισμό των γαλλικών δικαστηρίων, που καθιστά σχεδόν αδύνατον για μη Γάλλους υπηκόους να προσφύγουν εναντίον της γαλλικής κυβέρνησης. Γίνεται ασφαλώς αντιληπτό πως κάτι τέτοιο είναι de facto αδύνατον. Το χειρότερο είναι πως αυτό έρχεται σε αντίθεση με τα δικαστήρια του Ηνωμένου Βασιλείου, ενώπιον των οποίων άσκησαν επιτυχώς προσφυγή Ισπανοί αλιείς εναντίον της κυβέρνησης του Ηνωμένου Βασιλείου σε συνθήκες που παρουσιάζουν πολλές ομοιότητες με τις σημερινές. Αυτό που συμβαίνει στη Γαλλία, κύριε Πρόεδρε, μοιάζει εκ πρώτης όψεως να αποτελεί διάκριση εναντίον άλλων υπηκόων της ΕΕ για λόγους εθνικότητας, και υπό αυτή την έννοια αποτελεί παραβίαση των Συνθηκών. Θα ήθελα επομένως να ζητήσω από τον Επίτροπο, που είχε την καλοσύνη να σχολιάσει τις παρατηρήσεις μου στην προηγούμενη συζήτηση, να εξετάσει την υπόθεση και να ανακοινώσει στο Κοινοβούλιο και σε εμένα τα πορίσματά του. Θα ήμουν ευγνώμων εάν ο Επίτροπος επιβεβαιώσει στις τελικές παρατηρήσεις του πως θα το πράξει.   Κύριε Πρόεδρε, εξ ονόματος του Προέδρου της Επιτροπής κ. Prodi θα ήθελα να σας δώσω την ακόλουθη απάντηση: η Επιτροπή λαμβάνει γνώση της θέσης που έλαβε σήμερα το Ευρωπαϊκό Κοινοβούλιο σχετικά με την αίτηση του Ευρωπαϊκού Δικαστηρίου και του Πρωτοδικείου σύμφωνα με την οποία πρέπει, αφενός, να ανατεθεί στο Πρωτοδικείο η αξιολόγηση ορισμένων προσφυγών η οποία σήμερα εμπίπτει στην αποκλειστική δικαιοδοσία του Δικαστηρίου και, αφετέρου, πρέπει να αυξηθεί ο αριθμός των μελών του Πρωτοδικείου. Επιτρέψτε μου να προσθέσω σ' αυτά ότι, εξ ονόματος της Επιτροπής, άκουσα με ιδιαίτερο ενδιαφέρον τις παρεμβάσεις που έγιναν μόλις πριν λίγο και κατανοώ απόλυτα τις ανησυχίες που έδωσαν την αφορμή για τις παρεμβάσεις αυτές. Η ανησυχία που επικρατεί είναι δικαιολογημένη. Έχει ειπωθεί επανειλημμένα ότι η καθυστέρηση της δικαιοσύνης ισοδυναμεί με την μη απόδοση δικαιοσύνης. Η Επιτροπή κατανοεί τις σκέψεις αυτές. Στα πλαίσια αυτά θα ήθελα να σημειώσω τα ακόλουθα: Όπως γνωρίζει το Κοινοβούλιο, η Επιτροπή είναι βέβαιη ότι, χωρίς ριζική μεταρρύθμιση, οι κοινοτικές δικαστικές αρχές κινδυνεύουν σε λίγο να μην μπορούν πλέον να εκπληρώνουν τα καθήκοντά τους εμπρόθεσμα. Για το λόγο αυτό, η Επιτροπή ζήτησε την άποψη ομάδας εμπειρογνωμόνων για τις μεταρρυθμίσεις οι οποίες θα μπορούσαν να επέλθουν προκειμένου να επιτραπεί στο Δικαστήριο και στο Πρωτοδικείο να διατηρήσουν την ποιότητα και τη συνέπεια των αποφάσεών τους και τις προσεχείς δεκαετίες. Η Επιτροπή έχει υπόψη της το αίτημα του Δικαστηρίου για την ενίσχυσή του, επί του παρόντος όμως είμαι της γνώμης ότι η πρόταση για τη μεταβίβαση αρμοδιοτήτων πρέπει να εξεταστεί στα πλαίσια της έρευνας που ανάφερα προηγουμένως. Με άλλα λόγια, η Επιτροπή θα εξετάσει το θέμα όταν θα έχει ολοκληρωθεί η έρευνα.  . Ευχαριστώ, κύριε Επίτροπε. Η συζήτηση έληξε. Η ψηφοφορία θα διεξαχθεί αύριο, στις  Έκτακτη χρηματοδοτική βοήθεια στο Κοσσυφοπέδιο . Η ημερήσια διάταξη προβλέπει τη συζήτηση της έκθεσης του κ. Brok, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την πρόταση απόφασης του Συμβουλίου σχετικά με την παροχή έκτακτης χρηματοδοτικής βοήθειας στο Κοσσυφοπέδιο - C-/ - /). Με ενημερώνουν ότι ο εισηγητής μας έχει καθυστερήσει λίγα λεπτά. Προτείνω να ξεκινήσουμε τη συζήτηση αμέσως. Σε λίγο θα είναι κοντά μας και θα παρέμβει αμέσως μόλις παρευρεθεί στη συνεδρίαση. Δίνω λοιπόν τον λόγο αμέσως στον κ. Bourlanges, ως συντάκτη γνωμοδότησης της Επιτροπής Προϋπολογισμών.  γνωμοδότησης της Επιτροπής Προϋπολογισμών. Κύριε Πρόεδρε, η υπόθεση αυτή είναι σημαντική και επείγουσα και το Κοινοβούλιο το οποίο κλήθηκε από την Επιτροπή να γνωμοδοτήσει άμεσα, το πράττει, γιατί πρέπει να ξέρουμε ότι σήμερα άντρες και γυναίκες πεθαίνουν στο Κοσσυφοπέδιο επειδή πολύ απλά κάνει μείον βαθμούς, ότι αυτοί οι άνθρωποι επιτελούν ένα τεράστιο έργο για τη διασφάλιση μιας ελάχιστης συντήρησης και ότι δεν αμείβονται. Κληθήκαμε λοιπόν να γνωμοδοτήσουμε για αυτό το αίτημα κατεπείγοντος με το οποίο συμφωνούμε. Μας ζητήθηκαν εκατομμύρια ευρώ. Είμαστε σύμφωνοι να τα χορηγήσουμε και καλούμε την Επιτροπή να επιδείξει μεγάλη προσοχή ώστε, από την στιγμή που θα ληφθεί η απόφαση, τα ποσά να δεσμευθούν και να καταβληθούν το συντομότερο δυνατό. Πρόκειται για μια μακρο-οικονομική βοήθεια, η οποία προκαλεί αντιδράσεις εδώ και εκεί γιατί δεν σέβεται τους κανόνες της φιλελεύθερης ομορφιάς οι οποίοι πρεσβεύουν να μην παρεμβαίνει κανείς οικονομικά για τη στήριξη διοικητικών μονάδων. Εμείς δεν συμφωνούμε. Η δική μας άποψη είναι ότι είναι θεμελιώδους σημασίας να συμβάλουμε στη συγκρότηση μιας διοίκησης στο Κοσσυφοπέδιο και ότι δεν είναι καθόλου παράλογο να συνεισφέρουμε άμεσα στην πληρωμή των δημοσίων υπαλλήλων αυτής της περιοχής. Αυτό άλλωστε θα μπορούσε να ήταν κάτι πολύ χρήσιμο που θα μπορούσαμε να είχαμε χρησιμοποιήσει στην περίπτωση της Ρωσίας καθ' όλη τη διάρκεια της δεκαετίας του ώστε να αποφευχθεί η κατάρρευση αυτού του κράτους. Το δεύτερο σημαντικό πρόβλημα είναι ότι ενώ εμείς κληθήκαμε, οι χορηγοί δεσμεύθηκαν και προφανώς είμαστε οι μόνοι που πληρώνουν. Οι άλλοι δεν πληρώνουν. Απαιτούμε να σταματήσει αυτή η μονομέρεια στη χρηματοδοτική αρωγή. Ελπίζουμε η Επιτροπή να δεσμευθεί όσον αφορά τις τροπολογίες που προτείνουμε προς αυτήν την κατεύθυνση. Ελπίζουμε να συνδέσουμε τη χορήγηση του συνόλου της βοήθειας με την κινητοποίηση των χρημάτων που οφείλουν οι υπόλοιποι χορηγοί. Και αυτό όχι για να περιορίσουμε, για να τσιγκουνευτούμε τη χρηματοδοτική μας εισφορά στο Κοσσυφοπέδιο αλλά, αντιθέτως, για να φροντίσουμε ώστε στη δική μας εισφορά θα προστεθεί και εκείνη των άλλων χορηγών. Από αυτή την άποψη, ο μηχανισμός που προτείνεται είναι ένας μηχανισμός ενίσχυσης σε δύο χρόνους και η δεύτερη δόση πρέπει να εκταμιεύεται από την στιγμή που οι χορηγοί εκδηλώσουν το ενδιαφέρον τους. Τέλος, προς αυτή την κατεύθυνση υποβάλουμε στην Επιτροπή τρία ζητήματα: πρώτον, θα πρέπει να μας παρέχει σε τακτά χρονικά διαστήματα τον κατάλογο και τα ποσά των εισφορών των άλλων χορηγών. Θέλουμε να γνωρίζουμε πόσο πληρώνουν οι άλλοι όταν πληρώνουμε εμείς. Δεύτερον, θέλουμε να έχουμε μια ακριβή κατάσταση των προσφορών και του ρυθμού δέσμευσής τους. Κατά τη διαδικασία εκτελέσεως του προϋπολογισμού μας είπαν ότι ήταν επείγουσα ανάγκη να ψηφίσουμε τα χρήματα για το Κοσσυφοπέδιο και σύμφωνα με τις πληροφορίες μας, εκείνη την ημέρα καμιά προσφορά δεν είχε κοινοποιηθεί ακόμα, δεν είχε υπάρξει καμιά προσφορά. Αυτό είναι πολύ σοβαρό γιατί καθυστερεί ολόκληρη τη διαδικασία ανοικοδόμησης του Κοσσυφοπεδίου. Τέλος, και αυτό είναι η συνέπεια όσων σας είπα προηγουμένως, θέλουμε η Επιτροπή να ενημερώνει την Επιτροπή Προϋπολογισμών σε πολύ τακτά χρονικά διαστήματα, μηνιαίως, για την κατάσταση της εκτέλεσης των δαπανών. Έχουμε έγγραφα της Επιτροπής τα οποία κάνουν λόγο για αυστηρές δεσμεύσεις. Εμείς δεν έχουμε ανάγκη από αυστηρές δεσμεύσεις, έχουμε ανάγκη μόνο από δεσμεύσεις και έχουμε ανάγκη να γνωρίζουμε τι έχει καταβληθεί και κυρίως τι δεν έχει καταβληθεί. Το Κοσσυφοπέδιο έχει υποφέρει πάρα πολύ εξαιτίας των αναβολών πληρωμής.   Κύριε Πρόεδρε, μιλώντας σήμερα για το Κοσσυφοπέδιο, πράγμα που έχουμε κάνει πολύ συχνά, θα πρέπει να προβούμε και σε απολογισμό σχετικά με αυτά που έχουν γίνει ήδη στο Κοσσυφοπέδιο ή ακόμα και να αναρωτηθούμε κατά πόσο έχει γίνει κάτι στο Κοσσυφοπέδιο. Θεωρώ ότι έχουν γίνει ήδη μερικά μικρά βήματα προς την κατεύθυνση της επιστροφής στην κανονικότητα και θα καλό θα ήταν στο πλαίσιο μιας τέτοιας συζήτησης να τα απαριθμήσουμε τουλάχιστον. Από τις Φεβρουαρίου υπάρχει ένα προσωρινό συμβούλιο, το επονομαζόμενο Kosovo Transitional Council, στο οποίο εκπροσωπούνται τα πολιτικά κόμματα, οι μειονότητες καθώς και η civil society, η κοινωνία των πολιτών, και ουσιαστικά υποτίθεται πως διαδραματίζει τον ρόλο προσωρινού κοινοβουλίου. Αυτό είναι πολύ καλό και το χαιρετίζουμε, αλλά θεωρώ ότι θα πρέπει να τους δοθούν και τα μέσα και ένας στρατηγικός σχεδιασμός για αυτό που πρέπει βασικά να προετοιμάσουν, εφόσον έχει σχεδιαστεί η διεξαγωγή εκλογών για το φθινόπωρο. Κανείς δεν ξέρει ακριβώς σε τι θα οδηγήσουν οι εν λόγω εκλογές και τι είδους κοινοβούλιο θα προκύψει. Κανείς δεν ξέρει τι αρμοδιότητες θα έχει το κοινοβούλιο αυτό σε σχέση με την Αποστολή των Ηνωμένων Εθνών για την Προσωρινή Διοίκηση του Κοσσυφοπεδίου, την UNMIK. Υπάρχουν δηλαδή πάρα πολλές ασάφειες για τις οποίες δεν έχουμε ενημερωθεί και τις οποίες προφανώς ούτε κάποιοι άλλοι δεν μπορούν να βάλουν σε σειρά. Ειδικά οι Αλβανοί που συμμετέχουν τώρα σε αυτό το προσωρινό συμβούλιο θα έπρεπε να μάθουν περισσότερο πράγματα σχετικά με αυτό που τους περιμένει. Παράλληλα με τις εργασίες για την οικονομία και την ανοικοδόμηση θα πρέπει να γίνουν και σκέψεις για τη δημιουργία συνθηκών συνύπαρξης των Σέρβων, των Αλβανών και άλλων μειονοτήτων - επίσης και των Ρομ - στη χώρα αυτή, ώστε μέσω της συνύπαρξης να μπορέσει, όπως ελπίζω, να επέλθει συμφιλίωση σε κάποια στιγμή στο εγγύτερο μέλλον. Θέλω να απαριθμήσω ακόμη μία φορά τα πράγματα που έχουν ήδη γίνει, για τα οποία μπορούμε και να είμαστε ευχαριστημένοι. Στον τομέα της διοίκησης υπάρχουν στο μεταξύ φορολογικοί ελεγκτές και αυτό είναι καταπληκτικό. Ο πληθυσμός υποχρεώνεται τώρα να καταβάλει φόρους, μια και δεν είναι μακροπρόθεσμα δυνατόν να εξαρτώνται όλοι μόνο από το πουγκί της Ευρωπαϊκής Ένωσης και άλλων χορηγών. Ένα μέρος θα πρέπει στον τομέα αυτό να προέρχεται και από τις δικές τους τις δυνατότητες. Πέραν τούτου οφείλω να αναφέρω ότι από τα διαμερίσματα, τα διαθέτουν ήδη διοίκηση, και αυτό είναι μια πρόοδος σε σύγκριση με την κατάσταση που επικρατούσε προηγουμένως. Υπάρχει και κάτι άλλο που είναι πολύ σημαντικό για το κράτος δικαίου που θέλουμε φυσικά να οικοδομήσουμε εκεί. Έχουμε δικαστές και εισαγγελείς που έχουν ήδη ορκιστεί και μπορούν να ξεκινήσουν τις εργασίες τους, να απονέμουν δικαιοσύνη, να ενισχύσουν την καλλιέργεια της ανεκτικότητας και φυσικά να διαπιστώνουν τουλάχιστον τα εγκλήματα που γίνονται και να μπορούν κατόπιν να λαμβάνουν καταδικαστικές αποφάσεις. Θέλω επίσης να υπενθυμίσω ότι είναι πολύ καλό που ο παλιός ΑΣΚ έχει δεσμευθεί τώρα να συμμετέχει στην ανοικοδόμηση της χώρας. Πιστεύω ότι είναι καλό. Συντάσσομαι πλήρως με όσα μας είπε η Επιτροπή Προϋπολογισμών για το ζήτημα της χρηματοδότησης και θεωρώ ότι πρέπει να υπενθυμίσουμε στην Επιτροπή ότι πρέπει πράγματι να ασκήσει πίεση, ώστε να καταβάλουν επιτέλους και οι άλλοι χορηγοί το μερίδιό τους. Είναι αδύνατον να πληρώνει η Ευρωπαϊκή Επιτροπή για τα πάντα. Είναι εκεί υπεύθυνη για την ανασυγκρότηση, είναι υπεύθυνη για τον τέταρτο πυλώνα, αλλά δεν είναι δυνατόν να χρηματοδοτεί συνεχώς και τα τρέχοντα έξοδα του κ. Kouchner. Αυτό μπορεί να γίνει μια δυο φορές, αλλά θεωρώ ότι οι χορηγοί από τα Ηνωμένα Έθνη θα πρέπει να συνεισφέρουν και αυτοί. Εν προκειμένω υπάρχει ένα τεράστιο κενό που είναι ακάλυπτο και το οποίο είναι αδύνατον να καλύψουμε εμείς. Με την ανασυγκρότηση έχουμε ένα τεράστιο καθήκον, αυτό είναι το δικό μας καθήκον και θα κριθούμε με γνώμονα τον βαθμό εκπλήρωσής του.  Κύριε Πρόεδρε, θα ήθελα να κάνω μερικές επισημάνσεις. Σε μια συζήτηση, υπάρχει πάντα ο κίνδυνος να επαναλαμβανόμαστε πολύ όσοι ομιλούμε. Θα ήθελα όμως να επικεντρωθώ σε τέσσερα σημεία. Καταρχάς θα ήθελα να καταστεί σαφές ότι η Ένωση συνεισφέρει περισσότερο από οποιοδήποτε άλλον στην ενίσχυση για την ανοικοδόμηση του Κοσσυφοπεδίου. Και θα ήθελα να πω στην κ. Albright, ότι αυτά που διαβάσαμε πρόσφατα στον τύπο είναι έτσι, οι αριθμοί δεν ψεύδονται. Αυτό να καταστεί ξεκάθαρο, όσο και αν κάποιοι δεν θέλουν να το δουν έτσι. Η Ένωση αποφάσισε να δώσει άλλα εκατομμύρια ευρώ ως πρόσθετη μακροπρόθεσμη χρηματοδοτική βοήθεια για την ανοικοδόμηση του Κοσσυφοπεδίου, με βάση μια έκθεση του ΔΝΤ που υπολογίζει ότι χρειάζονται ακόμα εκατομμύρια για την ανοικοδόμηση. Θα ήθελα να πω στην κ. Pack ότι συμφωνώ απόλυτα μαζί της, ότι η Επιτροπή θα όφειλε να πιέσει και τους υπόλοιπους συνεισφέροντες να τηρήσουν τη δέσμευσή τους. Θέλω επίσης να εκφράσω την πολύ βαθιά μου ανησυχία μου για τη δήλωση μερικών υπουργών στο τελευταίο ECOFIN, όπου δίνεται η εικόνα ότι επιδιώκεται να τεθεί ως προτεραιότητα της πορτογαλικής Προεδρίας να μην αλλάξουν, σε καμία περίπτωση, οι δημοσιονομικές προοπτικές, όπως συμφωνήθηκαν στο Βερολίνο. Αυτό θέτει υπό αμφισβήτηση τη συμφωνία στην οποία με μεγάλη δυσκολία κατέληξε το Κοινοβούλιο με το Συμβούλιο τον Δεκέμβριο, βάσει της οποίας, όταν η Επιτροπή υποβάλει ένα πολυετές πρόγραμμα για την ανοικοδόμηση, θα προβαίναμε, σε αυτή την περίπτωση, σε αναθεώρηση των δημοσιονομικών προοπτικών. Καλώ από εδώ τους υπουργούς να μην θέσουν υπό αμφισβήτηση αυτή τη συμφωνία που επιτεύχθηκε με πραγματικά μεγάλη δυσκολία. Θα ήθελα να πω στην Επιτροπή, έχοντας την χαρά να βλέπω τον Επίτροπο Solbes εδώ αυτό το βράδυ, να μας υποβάλει εγκαίρως αυτό το πολυετές πρόγραμμα χρηματοδότησης, μαζί με την αντίστοιχη έκθεση, όπως ακριβώς το ζήτησε το Κοινοβούλιο, προκειμένου να μπορέσουμε να το λάβουμε υπόψη κατά την επεξεργασία του προσχεδίου του επόμενου προϋπολογισμού, σύμφωνα με τα όσα μας υποσχέθηκαν. Τέλος, επιθυμώ να επιμείνω στο ότι, παρόλο που χορηγήσαμε τώρα εκατομμύρια, γνωρίζουμε ότι αυτό είναι ένα «μπάλωμα» και ότι δεν επαρκεί, συνεπώς θα πρέπει να καταλήξουμε το συντομότερο δυνατό σε συμφωνία για ένα πολυετές πρόγραμμα ανοικοδόμησης, τόσο αναγκαίας, για το Κοσσυφοπέδιο.  Κύριε Πρόεδρε, συνάδελφοι, παρακαλώ να συγχωρήσετε την καθυστέρησή μου αλλά δυστυχώς σήμερα εξακολουθεί να βρίσκεται στην ημερήσια διάταξη και το άλλο πολιτικό θέμα. Η Επιτροπή Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής σάς συνιστά να ελευθερώσετε τα εκατ. ευρώ και η σύσταση αυτή στηρίζεται στο ότι τα κονδύλια αυτά μπορούν πράγματι να διατεθούν προς όφελος των πληγέντων. Οι αιτίες για μια κριτική στάση δεν αρκετά σοβαρές ώστε να μην θέλουμε να βοηθήσουμε τους ανθρώπους εκεί. Τούτο δεν σημαίνει όμως ότι θα ξεχάσουμε την κριτική που θα έπρεπε να ασκήσουμε. Θα είχαμε βέβαια προχωρήσει πολύ περισσότερο στην προκείμενη διαδικασία εάν οι διοικητικές υπηρεσίες του Συμβουλίου δεν είχαν ξεχάσει να ενημερώσουν έγκαιρα το Κοινοβούλιο και να του διαβιβάσουν επισήμως τα έγγραφα. Μόνο έτσι θα ήταν δυνατόν να διεξαγάγουμε μια πραγματικά λογική και εις βάθος διαβούλευση. Παρακαλώ τις διοικητικές υπηρεσίες να μεριμνήσουν, ώστε αυτό να μην επαναληφθεί μελλοντικά Μόνο λόγω των θιγόμενων ανθρώπων είμαστε διατεθειμένοι να το παραβλέψουμε και να μην προχωρήσουμε σε ενέργειες. Πρέπει ωστόσο να φροντίσουμε να εισαγάγουμε εδώ συγκεκριμένους όρους. Ο πρώτος όρος είναι ότι τα κονδύλια θα πρέπει να χορηγηθούν εκεί όπου θα χρησιμοποιηθούν εύλογα και όχι εκεί που ενδεχομένως θα χρησιμοποιούνταν για στόχους διαφορετικούς από εκείνους για τους οποίους προορίζονταν. Τούτο σημαίνει ότι τα κονδύλια αυτά θα πρέπει να διατεθούν πράγματι στο πεδίο αρμοδιότητας του κ. Kouchner και όχι αλλού. Δεύτερο, ακόμα και εάν η Επιτροπή και το Συμβούλιο τηρούν εν προκειμένω διαφορετική στάση, επειδή βλέπουν ρεαλιστικά προβλήματα, είμαστε της άποψης ότι θα πρέπει να εκπληρώσουν και οι άλλοι χορηγοί τις υποχρεώσεις για τις οποίες δεσμεύτηκαν. Πρόκειται για μια αποστολή υπό τη σκέπη των Ηνωμένων Εθνών και δεν είναι δυνατόν να εκπληρώνει μόνο η Ευρωπαϊκή Ένωση τις υποχρεώσεις της. Θα πρέπει στη δεδομένη περίοδο να εκπληρώσουν και τα άλλα κράτη χορηγοί τις υποχρεώσεις τους προς όφελος των πληγέντων. Τούτο με ωθεί στο συμπέρασμα ότι στο μέλλον θα πρέπει γενικά να ασχοληθούμε πολύ πιο εντατικά με αυτό το ζήτημα και μάλιστα όχι μόνο με το συγκεκριμένο σχέδιο αλλά με τη συνολική εξέλιξη της κατάστασης στη νοτιοανατολική Ευρώπη και τη βοήθεια που χορηγείται. Εδώ έχουμε ένα παράδειγμα για το ότι η Ευρωπαϊκή Ένωση είναι διατεθειμένη να παρέχει βοήθεια στη χορήγηση των κονδυλίων, αλλά υπάρχει ταυτόχρονα ασυμφωνία στην πολιτική ηγεσία. Έχουμε τόσους πολλούς συντονιστές που είναι υπεύθυνοι για τόσο πολλούς εργοδότες που σύντομα θα πρέπει να ορίσουμε έναν συντονιστή για τους συντονιστές. Ίσως θα ήταν όμως καλύτερα να συναντηθούν κάποτε οι υπεύθυνοι των αρμοδίων υπηρεσιών της Ευρωπαϊκής Ένωσης καθώς και οι υπεύθυνοι των άλλων θεσμικών όργάνων από τον ΟΑΣΕ μέχρι και τα Ηνωμένα Έθνη για να καθιερώσουν μια ενιαία, συντονισμένη διαδικασία και να ελέγξουν πώς θα μπορέσουν να βοηθηθούν πραγματικά οι άνθρωποι εκεί. Γνωρίζω ότι έχουν γίνει εντατικές σκέψεις στην Επιτροπή προς αυτήν την κατεύθυνση αλλά εάν η Ευρωπαϊκή Ένωση κάνει εκεί τα περισσότερα πράγματα θα πρέπει να αναλάβει και την εκεί ηγεσία και να δρομολογήσει τις διαδικασίες σε ενιαία βάση, ώστε να μπορούν να βοηθηθούν πραγματικά οι άνθρωποι εκεί. Δεν έχει νόημα να υπάρχει εν προκειμένω ανταγωνισμός των διαφόρων οργάνων και ενώσεων, αντί η συνολική δύναμη να χρησιμοποιείται για να βοηθηθούν οι άνθρωποι επιτόπου. Όταν βλέπω ότι συνεχώς αναβάλλεται η διάσκεψη των χορηγών για το σύμφωνο σταθερότητας, η τελευταία αναβολή έγινε για τα τέλη Μαρτίου, ότι κανείς δεν ξέρει ποια σχέδια κρύβονται πραγματικά πίσω από όλα αυτά, όταν δεν έχουμε την εποπτεία για τις πραγματικές δυνατότητες υλοποίησης των προγραμμάτων και το μόνο που γίνεται είναι συνεχώς νέες συνεντεύξεις τύπου, καταλήγω στο συμπέρασμα ότι δεν μπορεί να είναι αυτός ο σωστός δρόμος για να επαναφέρουμε την ειρήνη και τη συμφιλίωση σε αυτήν την περιοχή της Ευρώπης. Για τον λόγο αυτό, αγαπητή Επιτροπή και αγαπητή Προεδρία του Συμβουλίου θέλουμε να χρησιμοποιήσουμε τη σημερινή συζήτηση ως αφορμή για να σας καλέσουμε να αναλάβετε την πολιτική πρωτοβουλία ώστε να μην βρεθούμε ξανά σε μια τέτοια κατάσταση ανάγκης, να πρέπει στο τέλος του μηνός να δημιουργούνται οι προϋποθέσεις για την καταβολή των πληρωμών, παρά να μπορέσει να διατυπωθεί μία μακροπρόθεσμη στρατηγική χορήγησης βοήθειας στην περιοχή. Ελπίζω ότι θα εκπληρώσετε επιτέλους τις πολιτικές σας υποχρεώσεις και τα πράγματα δεν θα συνεχιστούν με τον τρόπο που είδαμε τους τελευταίους μήνες.  Κύριε Πρόεδρε, όταν η Συμμαχία στρατεύθηκε στο Κοσσυφοπέδιο το έκανε με στόχο να αποκαταστήσει σε αυτήν την επαρχία τις συνθήκες που επιτρέπουν σε όσους θα ήθελαν να παραμείνουν ή να επιστρέψουν σε αυτόν τον τόπο, να επιστρέψουν στις ρίζες και τον δικό τους πολιτισμό. Εάν η Συμμαχία βρίσκεται και σήμερα στον τόπο αυτό είναι για τον ίδιο σκοπό. Προχθές, με ικανοποίηση άκουσα μια συνέντευξη που παραχώρησε ο διοικητής της Kfor, ο οποίος επεσήμανε πόσο είχαν αρχίσει να βελτιώνονται τα πράγματα στο Κοσσυφοπέδιο προς αυτή την κατεύθυνση, πόσο, ιδιαιτέρως όσον αφορά τον τομέα της ασφάλειας, οι κανόνες της εγκληματικότητας είχαν επανέλθει σε ένα αποδεκτό επίπεδο. Όσοι βρίσκονται επί τόπου εκπροσωπώντας την Ευρώπη στην επιδίωξη αυτού του στόχου και αναφέρομαι ιδιαιτέρως στον Ειδικό Αντιπρόσωπο του Γενικού Γραμματέα των Ηνωμένων Εθνών, βρίσκονται στα πρόθυρα της απογοήτευσης, ακριβώς εξαιτίας του γεγονότος ότι όταν τα πράγματα βελτιώνονται, μιλάμε λιγότερο για το Κοσσυφοπέδιο και επειδή η κατεπείγουσα ανάγκη παροχής της προσήκουσας βοήθειας καθίσταται ελάχιστα προφανής. Οφείλουμε να εργαστούμε, ώστε τόσο σε αυτήν την περιοχή όσο και παντού στα Βαλκάνια γενικότερα, η εποχή των εμπόρων να διαδεχτεί την εποχή των κυρίων του πολέμου. Είναι αλήθεια ότι η οικονομική βοήθεια προς αυτή την κατεύθυνση, αποτελεί ένα οπωσδήποτε θεμελιώδες στοιχείο των δυνατοτήτων για δραστηριοποίηση που θα δοθούν σε όσους βρίσκονται στην περιοχή. Σε αυτό το σημείο υιοθετώ τη δήλωση που έκανε πριν λίγο η κ. Doris Pack και επιμένω στο γεγονός ότι εμείς στο Ευρωπαϊκό Κοινοβούλιο πρέπει να ανταποκριθούμε στις ευθύνες που έχουμε προς αυτή την κατεύθυνση, οπωσδήποτε όμως απαιτώντας να μην είμαστε οι μόνοι.  Κύριε Πρόεδρε, κύριε Επίτροπε, κυρίες και κύριοι, αρχικά θέλω να ευχαριστήσω θερμά τον εισηγητή, τον συνάδελφο Brok. Εάν το Συμβούλιο εργαζόταν με την ίδια ταχύτητα όπως ο συνάδελφος Brok, θα είχαμε πραγματικά προχωρήσει πολύ περισσότερο. Είναι πραγματικά κατακριτέα η παράλειψη του Συμβουλίου. Ο εισηγητής και η έκθεση έχουν σωστά ως αφετηρία τους ότι θα πρέπει χορηγήσουμε πολύ γρήγορα βοήθεια αλλά έχουν και δικαιολογημένα ως αφετηρία τους ότι η βοήθεια αυτή δεν θα πρέπει να είναι άνευ όρων και όπου τύχει. Θέλω να επισημάνω ιδιαίτερα την τροπολογία όπου ορίζεται σαφώς, ότι από τις πιστώσεις της έκτακτης χρηματοδοτικής βοήθειας μπορούν και πρέπει να καλυφθούν αποκλειστικά και μόνο εκείνες οι ανάγκες του προϋπολογισμού του Κοσσυφοπεδίου οι οποίες προκύπτουν στις δημόσιες, ημικρατικές, κοινοτικές και άλλες διοικήσεις και φορείς που ελέγχονται άμεσα ή έμμεσα από την UNMIK Κύριε Επίτροπε, πρέπει να καταστεί σαφές ότι υποστηρίζουμε την UNMIK και τους φορείς που δημιουργήθηκαν κατόπιν εντολής των Ηνωμένων Εθνών και ειδικά τον τέταρτο πυλώνα και δεν είναι δυνατόν να υποστηρίζουμε τις παράλληλες δομές που δημιουργήθηκαν και εξακολουθούν να υφίστανται στο Κοσσυφοπέδιο. Τι πρέπει επιτευχθεί με τα κονδύλια αυτά; Θέλω να παραπέμψω ειδικά στα ανθρώπινα δικαιώματα. Η Δύση αγωνίστηκε στο Κοσσυφοπέδιο για τα ανθρώπινα δικαιώματα. Τι συμβαίνει όμως σήμερα στο Κοσσυφοπέδιο; Έχει μεν τεθεί τέλος στους μεγάλους διωγμούς που είχαν ξεκινήσει οι Σέρβοι, αλλά σε καθημερινή σχεδόν βάση συμβαίνουν απαράδεκτα επεισόδια όπου σκοτώνονται άνθρωποι, ή εμποδίζονται να ζήσουν εκεί που θέλουν και όπως θέλουν. Οι επιθέσεις κατά των Σέρβων, κατά των Ρομ κατά των Βοσνίων είναι καθημερινές αλλά εξακολουθούν και οι επιθέσεις κατά των Αλβανών. Με τρόμαξε η είδηση, αν αληθεύει βέβαια, ότι ένα Αλβανός γιατρός που εργαζόταν ασφαλώς κάτω από πολύ αντίξοες συνθήκες στο νοσοκομείο του Mitrovic στον σερβικό τομέα, εγκατέλειψε τελικά τη θέση του, από την οποία μπορούσε να βοηθήσει τους συμπατριώτες του, επειδή απειλούνταν επανειλημμένα η ζωή του. Αυτά είναι επεισόδια και καταστάσεις που δεν μπορούμε να ανεχθούμε. Ακουσα, δεν ξέρω βέβαια αν ευσταθεί - ότι οι Σέρβοι εξακολουθούν να λειτουργούν ένα ορυχείο στον σέρβικο τομέα του Κοσσυφοπεδίου. Υπάρχουν φήμες ότι εξακολουθεί να δρα η σέρβικη πολιτοφυλακή. Για μένα δεν παίζει ρόλο εάν αυτός που απειλείται στο Κοσσυφοπέδιο ή χάνει τη ζωή του είναι Σέρβος, Ρομ, Βόσνιος ή Αλβανός. Ούτε με ενδιαφέρει ποιος προσπαθεί να επιφέρει τη διχοτόμηση ή την απόσχιση. Καθοριστική σημασία έχει για μένα να επιτύχουν οι φορείς τους οποίους χρηματοδοτούμε αυτό που θέλουμε να πετύχουν, δηλαδή ένα πολυεθνικό Κοσσυφοπέδιο, μια συνύπαρξη στο Κοσσυφοπέδιο. Χρειαζόμαστε μεγαλύτερες αστυνομικές δυνάμεις, μια και οι υπάρχουσες δεν επαρκούν ούτε κατά διάνοια. Χρειαζόμαστε ανεξάρτητη δικαιοσύνη - που θα είναι ασφαλώς πολύ δύσκολο να συσταθεί - χρειαζόμαστε και μέσα για τον ύπατο αρμοστή για τα ανθρώπινα δικαιώματα Όλα αυτά πρέπει να γίνουν και μάλιστα γρήγορα. Εάν δεν βοηθήσουμε γρήγορα, τότε η κατάσταση θα επιδεινωθεί και ενδέχεται να προκύψουν νέες συγκρούσεις και νέες κρίσεις. Συνεπώς θεωρώ σωστό που αντιδράσαμε με μεγάλη ταχύτητα και αναγνωρίσαμε τον χαρακτήρα του κατεπείγοντος στη χορήγηση των κονδυλίων. Τώρα όμως θέλουμε να δούμε έργα, θέλουμε να δούμε και επιτυχίες στο Κοσσυφοπέδιο και παρακαλώ την Επιτροπή να δώσει πράγματι προσοχή, ώστε τα κονδύλια αυτά να χρησιμοποιηθούν με επιτυχία ειδικά για την επέκταση της αστυνομίας και για τη σύσταση της δικαιοσύνης.  Κύριε Πρόεδρε, ευχαριστώ πολύ, καταρχάς τους κυρίους βουλευτές, και ιδιαίτερα τον εισηγητή, για την ταχύτητα με την οποία αντιμετώπισαν αυτό το θέμα. Θα μας επιτρέψει αναμφίβολα να αποδεσμεύσουμε πιστώσεις για το Κοσσυφοπέδιο σύντομα και να αντιμετωπίσουμε τα ζητήματα που τόσο ο κ. Swoboda, όσο και η κ. Pack μάς έθεσαν. Στη συζήτηση σήμερα το βράδυ, νομίζω ότι αντιλήφθηκα τριών ειδών βασικούς προβληματισμούς. Καταρχάς, αν και σημειώσαμε σημαντική πρόοδο, και θα μπορούσαμε να αναφέρουμε τη διαχείριση των τελωνείων, του τραπεζικού συστήματος, του φορολογικού συστήματος, είναι γεγονός ότι πρέπει να συνεχίσουμε τα βήματα προόδου. Βήματα για να χρηματοδοτήσουμε τι; Εδώ εντοπίζεται ένα πρώτο σημείο μιας κάποιας διαφωνίας. Εσείς μας αναφέρετε σε κάποια από τις τροπολογίες σας ότι καθορίζεται με πιο συγκεκριμένο τρόπο το είδος των φορέων στους οποίους αναφέρεται η χρηματοδότηση της Ένωσης. Για παράδειγμα, στις τροπολογίες και Εν τούτοις, σύμφωνα με την αντίληψή μας, σε αμφότερες θα έπρεπε να αφήνουμε μεγαλύτερα περιθώρια ελιγμών στη διοίκηση των Ηνωμένων Εθνών που επί τόπου γνωρίζει καλύτερα από εμάς την πραγματικότητα. Πιστεύουμε ότι ο προκαθορισμός σε αυτή τη φάση του προς τα πού πρέπει να κατευθυνθούν οι πόροι θα προκαλούσε περισσότερες πρακτικές δυσκολίες. Πρέπει τελικά να δείξουμε την εμπιστοσύνη μας σε εκείνους που επί τόπου μπορούν καλύτερα από εμάς να λάβουν συγκεκριμένες αποφάσεις. Ο δεύτερος προβληματισμός, που διαπίστωσα ότι συμμερίζονται μερικοί εξ υμών - τέθηκε καταρχάς από τον κ. Bourlanges, αλλά τον εξέφρασαν και μερικοί άλλοι - αναφέρεται στα όσα συμβαίνουν με τους υπόλοιπους χορηγούς βοήθειας. Καταβάλλει άραγε η Επιτροπή υπερβολικές προσπάθειες ενώ οι υπόλοιποι δεν φέρνουν σε πέρας τη συνεργασία τους; Μερικές από τις τροπολογίες της έκθεσής σας κινούνται προς αυτή την κατεύθυνση. Για παράδειγμα, οι τροπολογίες , και Θα έλεγα στον κ. Bourlanges και σε αυτούς που έθεσαν αυτό το ζήτημα, ότι το βασικό πρόβλημα δεν εντοπίζεται στην ιδέα, με την οποία είμαστε απόλυτα σύμφωνοι. Το βασικό πρόβλημα έγκειται στο ότι, στην παρούσα φάση, η κατανομή των βαρών ανάμεσα στους διάφορους χορηγούς βοήθειας καθορίζεται - είναι γεγονός - στις δηλώσεις του high level steering group , είναι όμως επίσης γεγονός ότι δεν έχουν νομική αξία, ότι πρόκειται μόνο για πολιτική δέσμευση. Αυτός είναι ο λόγος για τον οποίο εμείς θα ζητούσαμε, και δώσαμε ένα σημείωμα στον κ. Brok σε αυτή την λογική, η τροπολογία αριθ. , που αποδέχεται το πνεύμα, να συνταχθεί με άλλη διατύπωση που να μην θέτει υπό αιρεσιμότητα τη συνεισφορά των κοινοτικών πόρων. Το ίδιο θα έλεγα για την τροπολογία αριθ. , που επίσης θεωρούμε ότι θα ήταν αποδεκτή με μια ελαφρά τροποποίηση, μια και, ως προς την ουσία, η ιδέα μας φαίνεται ορθή. Η τροπολογία αριθ. είναι λίγο του ιδίου πνεύματος. Σε αυτό το συγκεκριμένο σημείο, ενδεχομένως θα μπορούσαμε να δώσουμε μεγαλύτερη ικανοποίηση στον κ. Bourlanges. Ήδη έχουμε μιλήσει με το Συμβούλιο, προκειμένου να συμπεριληφθεί στην απόφασή του μια δήλωση της Επιτροπής που να θεσπίζει αυτό το στοιχείο της αιρεσιμότητας. Εκείνο ακριβώς που προτείνουμε είναι, σε ό,τι αφορά τη δεύτερη εισφορά, το ακριβές ύψος και ο χρόνος που θα περατωθεί η θέση σε λειτουργία του δεύτερου τμήματος να αποφασιστεί, λαμβάνοντας υπόψη τις εξωτερικές χρηματοδοτικές ανάγκες του Κοσσυφοπεδίου και τη συνεισφορά άλλων χορηγών βοήθειας σε διμερή βάση. Με άλλα λόγια, δεν θέτουμε προϋποθέσεις, ή θεωρούμε ότι είναι πιο αποτελεσματικό να μην θέσουμε προϋποθέσεις από την πρώτη στιγμή, και μολαταύτα, θέτουμε σε ό,τι αφορά την ενδεχόμενη αποδέσμευση του δεύτερου τμήματος. Με αυτό, δεν θα αντιμετωπίζαμε προβλήματα προκειμένου να ενεργήσουμε αμέσως, δεν θα δημιουργούσαμε προβλήματα στον πληθυσμό του Κοσσυφοπεδίου, από την άλλη όμως, θα αναγκάζαμε τους υπόλοιπους χορηγούς βοήθειας να ολοκληρώσουν τις χρηματοδοτικές τους προσπάθειες το ίδιο όπως πράττουμε εμείς. Ένα τρίτο πρόβλημα το έθεσε η κ. Dόhrkop σχετικά με τα πολυετή προγράμματα. Υπενθυμίζεται ότι τα σχέδια είναι σε πολυετή βάση. Τα προγράμματα προφανώς πρέπει να λαμβάνουν υπόψη τις ετήσιες εισφορές του προϋπολογισμού. Τέλος, θα έκανα κάποια σχόλια σχετικά με την επιθυμία για πρόσθετη πληροφόρηση που μας εκφράζουν. Από την μια, μας ζητήθηκε να διευκολύνουμε στο Κοινοβούλιο τη διαδικασία των διαγωνισμών και υπ' αυτή την έννοια, θα μπορούσα να πω ότι η Επιτροπή είχε ήδη την ευκαιρία να θέσει στη διάθεση της Επιτροπής Προϋπολογισμών του Κοινοβουλίου την περασμένη εβδομάδα την τελευταία κατάσταση πληρωμών που έχουν πραγματοποιηθεί από τότε που συστάθηκε η επιχειρησιακή ομάδα στο Κοσσυφοπέδιο. Η Επιτροπή μπορεί να δεσμευτεί ότι θα εξακολουθήσει να κρατά ενήμερο το Κοινοβούλιο σε τακτά διαστήματα σχετικά με τους διαγωνισμούς που προκηρύσσονται. Επιθυμία μας είναι να καταχωρούνται επίσης στο Internet, ώστε να υπάρχει μέγιστη διαφάνεια αναφορικά με το συγκεκριμένο σημείο. Ένα δεύτερο σημείο, το οποίο θα ήθελα να σχολιάσω, είναι το υπόλοιπο της πληροφόρησης, που μπορεί να είναι σημαντικό για το Κοινοβούλιο, σχετικά με την εκπλήρωση της μακροοικονομικής βοήθειας. Υπ' αυτή την έννοια, σας ανακοινώνω επίσης ότι η Επιτροπή είναι διατεθειμένη να κρατά ενήμερους τους προέδρους των διαφόρων κοινοβουλευτικών επιτροπών που εμπλέκονται σε αυτό το θέμα ανά τακτά διαστήματα και σε εμπιστευτική βάση, εάν αυτό απαιτεί η φύση της πληροφορίας που μεταφέρεται, καθώς και για τα διάφορα σχέδια που τίθενται προς υλοποίηση για τις λειτουργίες μακροοικονομικής βοήθειας. Ευχαριστώ πολύ, κύριοι βουλευτές, και ελπίζω, με την τελική απόφαση του Συμβουλίου, να μπορέσουμε να αποδεσμεύσουμε αυτούς τους πόρους και να ολοκληρώσουμε μια θετική συνεισφορά που να μας επιτρέψει τη συνέχιση της σημαντικής προσπάθειας που πραγματοποιείται στο Κοσσυφοπέδιο από πλευράς και των μεν και των δε, καθώς και προκειμένου να κατορθώσουμε να υπάρξει αυτή η κατάσταση αρμονικότερης συνύπαρξης και περισσότερης ειρήνη που όλοι επιθυμούμε.  Κύριε Πρόεδρε, χαίρομαι για την σύγκλιση απόψεων που υπάρχει μεταξύ του Κοινοβουλίου, ιδιαιτέρως της Επιτροπής Προϋπολογισμών και της Επιτροπής και σας διαβεβαιώνουμε ότι, από την πλευρά μας, θα είμαστε πάντοτε πιστοί στο ραντεβού για να βοηθήσουμε την Επιτροπή να ολοκληρώσει το έργο της. Ωστόσο, διατηρώ μια μικρή ανησυχία, ακούγοντας τον κ. Επίτροπο να αναφέρεται στις δεσμεύσεις που λήφθηκαν από τις υπηρεσίες στην Επιτροπή Προϋπολογισμών. Είχε συμφωνηθεί σαφέστατα - δεν λέω ότι επρόκειτο για καλή ή κακή συμφωνία, ήταν όμως μια σύμβαση - είχε λοιπόν με σαφήνεια συμφωνηθεί μεταξύ των υπηρεσιών της Επιτροπής και της Επιτροπής Προϋπολογισμών ότι υπήρξε σύμφωνη γνώμη σχετικά με τις τροπολογίες και , δηλαδή, ότι υπήρξε σύμφωνη γνώμη όσον αφορά την ιδέα του συσχετισμού της κινητοποίησης, δηλαδή της εφαρμογής, της δεύτερης δόσης της μακροοικονομικής βοήθειας, με την προϋπόθεση ότι οι χορηγοί θα σεβαστούν τις δεσμεύσεις που έχουν αναλάβει. Ωστόσο, νομίζω ότι από όσα είπε ο κ. Solbes κατάλαβα πως η δέσμευση αυτή θα πρέπει να εκληφθεί διακριτικά. Κύριε Επίτροπε, η συμφωνία είναι συμφωνία. Ναι ή όχι, επιβεβαιώνετε τη συμφωνία στην οποία προέβησαν οι υπηρεσίες σας στην Επιτροπή Προϋπολογισμών ή χαλαρώνετε αυτές τις προϋποθέσεις, κάτι που θα σήμαινε διακοπή της δέσμευσής σας απέναντι μας;  Όχι, κύριε Bourlanges, νομίζω ότι πρόκειται για ένα ζήτημα ουσίας. Το πρόβλημα έγκειται στο πώς θα ενορχηστρώσουμε τον συμβιβασμό που αποδεχθήκαμε. Αυτό που σας πρότεινα και που εξακολουθώ να σας λέω είναι ότι η Επιτροπή θα κάνει μια δήλωση, στην απόφαση του Συμβουλίου η οποία θα είναι η εξής: Το ακριβές ποσό και χρονοδιάγραμμα της καταβολής της δεύτερης δόσης θα αποφασισθεί εν ευθέτω χρόνω, λαμβάνοντας υπόψη τις εξελίξεις όσον αφορά τις ανάγκες εξωτερικής χρηματοδότησης του Κοσσυφοπεδίου και τις διμερείς εισφορές από άλλους χορηγούς. Υπο αυτή την έννοια, πιστεύουμε ότι τηρούμε απολύτως τα συμφωνηθέντα.  Ζητώ απλώς από την Επιτροπή, προτού αποδεσμεύσει τη δεύτερη δόση, να έλθει και να ενημερώσει την Επιτροπή Προϋπολογισμών.  Είμαι απολύτως σύμφωνος, θα το πράξουμε.  . Η συζήτηση έληξε. Η ψηφοφορία θα διεξαχθεί αύριο, στις  ALTENER Η ημερήσια διάταξη προβλέπει τη συζήτηση της έκθεσης του κ. Langen, σχετικά με το εγκριθέν από την επιτροπή συνδιαλλαγής κοινό σχέδιο απόφασης του Ευρωπαϊκού Κοινοβουλίου και του Συμβουλίου για την θέσπιση πολυετούς προγράμματος για την προώθηση των ανανεώσιμων πηγών ενέργειας στην Κοινότητα - ALTENER )  Αξιότιμε κύριε Πρόεδρε, ευχαριστώ τον κ. Langen, μολονότι δεν βρίσκεται ο ίδιος εδώ, για τις προσπάθειες που κατέβαλε ώστε να εγκριθεί το πρόγραμμα τόσο από το Κοινοβούλιο όσο και από το Συμβούλιο. Το σχέδιο αυτό υπήρξε μακρύ και δύσκολο. Θα πρέπει και στο μέλλον να επενδύσουμε ιδιαιτέρως στην έρευνα για την αξιολόγηση της χρήσης των ανανεώσιμων πηγών ενέργειας. Μολονότι η νέα οδηγία περιέχει πολλά θετικά σημεία, υπάρχουν ωστόσο και ελλείψεις. αΕνα τέτοιο παράδειγμα αποτελεί η χρήση της τύρφης. Η τύρφη δεν μπορεί να ταξινομείται στην ίδια ομάδα με τα ορυκτά καύσιμα. Εάν δεν μπορούμε να ταξινομήσουμε απευθείας την τύρφη ως ανανεώσιμη, μη ορυκτή πηγή ενέργειας, τότε πρέπει να δημιουργήσουμε μια δική της κατηγορία, ιδιαίτερα εάν λάβουμε υπόψη τη φορολογία για το περιβάλλον. Δεν είναι σωστό να αξιολογούμε την τύρφη με τα ίδια μέτρα και σταθμά όπως επί παραδείγματι τον λιθάνθρακα. Η ανάπτυξη των ανανεώσιμων πηγών ενέργειας αποτελεί εν μέρει λύση για να σταματήσει η εξάρτηση τηςαΕνωσης από τις εισαγωγές ενέργειας. Η έρευνα έχει επίσης ιδιαίτερα μεγάλη σημασία για τον επόμενο γύρο διεύρυνσης της ΕΕ. Η εξάρτηση από την εισαγόμενη ενέργεια θίγει ακριβώς, χειρότερα από όλους, πολλές χώρες της Ανατολικής Ευρώπης, των οποίων οι οικονομικές δομές πλήττονται ακόμη λόγω της εξάρτησης από τη ρωσική ενέργεια, εξάρτηση που δημιουργήθηκε τον καιρό της Σοβιετικής αΕνωσης. Η ΕΕ θα πρέπει να εμμείνει στη συμφωνία του Κυότο για τις κλιματικές αλλαγές. αΟλοι μας εξάλλου ανησυχούμε για το περιβάλλον και για το μέλλον των παιδιών μας. Θα πρέπει να αυξηθεί το μερίδιο των ανανεώσιμων πηγών ενέργειας στη συνολική ενεργειακή παραγωγή, ωστόσο, και αυτό πρέπει να πραγματοποιηθεί ορθολογικά. Θα πρέπει να θυμόμαστε ότι για πολύ καιρό ακόμα δεν θα μπορούμε να βασίσουμε την παραγωγή πρωτογενούς ενέργειας στις ανανεώσιμες πηγές ενέργειας. Σε αυτόν τον τομέα λοιπόν χρειαζόμαστε ενέργεια που να διαφυλάσσει το κλίμα, χρειαζόμαστε πυρηνική ενέργεια.   - Κύριε Πρόεδρε, παρακαλώ να με συγχωρήσετε που έρχομαι λίγο καθυστερημένος, αλλά η εδώ συζήτηση εξελίχθηκε με ταχύτερους ρυθμούς από τους προβλεπόμενους και ευχαριστώ τη συνάδελφο που με αντικατέστησε. Είπε ήδη μερικά πράγματα για τα προγράμματα ALTENER και SAVE. Έχουμε λοιπόν να κάνουμε με την ολοκλήρωση μιας διαδικασίας συνδιαλλαγής σχετικά με τη λήψη μέτρων στον τομέα της ενέργειας για την περίοδο - Το πρόγραμμα ALTENER αφορά εν προκειμένω τον σημαντικό τομέα των ανανεώσιμων πηγών ενέργειας. Στόχος του προγράμματος είναι η δημιουργία των αναγκαίων προϋποθέσεων για την υλοποίηση ενός προγράμματος δράσης στον τομέα αυτό, καθώς και η παροχή επιπλέον κινήτρων ειδικά για ιδιωτικές και δημόσιες επενδύσεις στην παραγωγή και χρήση ενέργειας που προέρχεται από ανανεώσιμες πηγές. Δεδομένου ότι το ισχύον πρόγραμμα έληξε στα τέλη του περασμένου έτους και ότι το Συμβούλιο δεν αποδέχθηκε τις τροπολογίες που είχαν ψηφισθεί στο Κοινοβούλιο, έπρεπε να συγκληθεί η επιτροπή συνδιαλλαγής. Μας προξενεί κατάπληξη πόσο πεισματικά επιχείρησαν τα κράτη μέλη να προβάλουν αντίσταση στο Συμβούλιο ενάντια σε αυτό το πρόγραμμα για τις ανανεώσιμες πηγές ενέργειας και ενάντια στην αρμόζουσα χρηματοδότηση. Πρέπει ωστόσο να προσθέσω ότι η φινλανδική Προεδρία δεν μπορούσε να κάνει τίποτα, όσο τα κράτη μέλη παρεμπόδιζαν την απαιτούμενη αύξηση των εν λόγω κονδυλίων. Η αρχική δημοσιονομική πρόβλεψη ανερχόταν σύμφωνα με την πρόταση της Επιτροπής στα , εκατ. ευρώ και το Συμβούλιο την μείωσε μονόπλευρα και δίχως καμία αιτιολόγηση στα εκατομμύρια. Επομένως ήταν απόλυτα συνεπής η απαίτηση του Κοινοβουλίου για επαναφορά της αρχικής δημοσιονομικής πρόβλεψης. Πέρα από τη χρηματοδότηση του προγράμματος υπήρχαν διχογνωμίες μεταξύ Συμβουλίου και Κοινοβουλίου και σε μερικά άλλα σημεία. Στο πλαίσιο της διαδικασίας συνδιαλλαγής κατέστη δυνατή η επίτευξη συμφωνίας σε ουσιαστικά σημεία των απαιτήσεών μας, όπως λ.χ. να εξεταστεί επ' ευκαιρία της επόμενης αναθεώρησης του προγράμματος το ζήτημα να ανοίξει το πρόγραμμα Altener για τις συνδεδεμένες μεσογειακές χώρες. Όπως μας διαβεβαίωσαν, το Συμβούλιο θα δημοσιεύσει μια δήλωση στην Επίσημη Εφημερίδα των Ευρωπαϊκών Κοινοτήτων. Όσον αφορά τη συνολική χρηματοδότηση, το Συμβούλιο, μειώνοντας την αρχική του πρόβλεψη, θα έθετε σε κίνδυνο τη συνέχιση του προγράμματος. Αυτό που επιθυμούσε η αντιπροσωπεία του Κοινοβουλίου στην επιτροπή συνδιαλλαγής ήταν η συνέχιση ενός λογικού ως προς το περιεχόμενο προγράμματος. Για τον λόγο αυτό συμφωνήσαμε στο τέλος σε μια συμβιβαστική λύση, μολονότι δεν μας ικανοποιούσε πλήρως. Συμφωνήσαμε να αυξηθεί το δημοσιονομικό κονδύλιο σε εκατ. ευρώ. Το αποτέλεσμα αυτό έγινε αποδεκτό παρότι δεν ήταν πλήρως ικανοποιητικό. Αποφασίσαμε να συμφωνήσουμε σε αυτόν τον συμβιβασμό για να μην θέσουμε σε κίνδυνο τη συνέχιση του προγράμματος. Δίχως να ενταθούν οι προσπάθειες εκ μέρους των κρατών μελών θα είναι ωστόσο αδύνατη η επίτευξη του στόχου, να ανέλθει μέχρι το στο % το μερίδιο των ανανεώσιμων πηγών ενέργειας στην κάλυψη της ζήτησης πρωτογενούς ενέργειας. Έχει διασφαλισθεί πλέον η συνέχιση αυτού του ευρωπαϊκού προγράμματος που είναι τόσο σημαντικό για την περιβαλλοντική και οικονομική πολιτική και το οποίο συμβάλλει στον περιορισμό των εκπομπών διοξειδίου του άνθρακα, στην αύξηση του μεριδίου των ανανεώσιμων πηγών ενέργειας στον υπολογισμό των ενεργειακών αναγκών, στη μείωση της εξάρτησης από τις εισαγωγές ενέργειας, στην εξασφάλιση του ενεργειακού εφοδιασμού, καθώς και στην οικονομική και κοινωνική συνοχή της τοπικής και περιφερειακής ανάπτυξης. Τούτο όμως δεν επαρκεί, πρέπει να γίνουν επιπλέον τεράστιες προσπάθειες από την πλευρά των κρατών μελών. Η επιτροπή συνδιαλλαγής ενέκρινε στις Δεκεμβρίου του παρελθόντος έτους το τελικό κείμενο του προγράμματος και με τον τρόπο αυτό άνοιξε τον δρόμο ώστε να προωθούνται και στο μέλλον μελέτες και δράσεις στον τομέα των ανανεώσιμων πηγών ενέργειας για την εκμετάλλευση του αντίστοιχου δυναμικού. Πέραν τούτου, διασφαλίζεται ότι με τη συνέχιση του προγράμματος θα προωθηθούν και θα υλοποιηθούν πειραματικές δράσεις για τη δημιουργία και επέκταση των υποδομών, για τη μεταφορά γνώσεων, καθώς και στοχοθετημένες δράσεις για τη διευκόλυνση της διείσδυσης των ανανεώσιμων πηγών ενέργειας στην αγορά. Τούτο είναι δυνατόν ειδικά στους τομείς της γεωθερμικής και της αιολικής ενέργειας, σε μικρότερα υδροηλεκτρικά εργοστάσια, στην παθητική και ενεργητική εκμετάλλευση της ηλιακής ενέργειας σε κτίρια και στην εκμετάλλευση της βιομάζας. Σε αυτούς τους τομείς μπορούμε να δούμε πόσο αναγκαίο και σημαντικό είναι να εξακολουθήσουμε να παρέχουμε ένα λογικό χρηματοδοτικό πλαίσιο στον τομέα των φορέων εναλλακτικής ενέργειας σε ευρωπαϊκό επίπεδο. Θέλω να ευχαριστήσω ιδιαίτερα την Επιτροπή και την υπεύθυνη Επίτροπο κυρία De Palacio για την υποστήριξη της θέσης του Κοινοβουλίου. Το Ευρωπαϊκό Κοινοβούλιο κατόρθωσε να βρει έναν εύλογο συμβιβασμό και να τροποποιήσει την κοινή θέση του Συμβουλίου. Θα ευγνωμονούσα τους συναδέλφους αν υπερψήφιζαν το πόρισμα της επιτροπής συνδιαλλαγής.   Κύριε Πρόεδρε, εξ ονόματος της Ομάδας του Κόμματος των Ευρωπαίων Σοσιαλιστών χαιρετίζω το γεγονός ότι καταλήξαμε σε αποτέλεσμα κατά τη διαδικασία συνδιαλλαγής για το πρόγραμμα ALTENER II. Αρχικά, θέλω να ευχαριστήσω θερμά τον συνάδελφο κ. Langen για την πραγματικά καλή εργασία του σε αυτήν την έκθεση. Θέλω να ευχαριστήσω και τον πρόεδρο της αντιπροσωπείας στην επιτροπή συνδιαλλαγής, τον συνάδελφο κ. Provan, επειδή, όπως ανέφερε ο κ. Langen, ο αγώνας στην επιτροπή συνδιαλλαγής ήταν πράγματι σκληρός. Σήμερα όμως μπορούμε να δούμε ότι το πόρισμα της συνδιαλλαγής φέρει σαφέστατα και τη σφραγίδα του Ευρωπαϊκού Κοινοβουλίου. Ο κ. Langen επεσήμανε ότι υιοθετήθηκε μια σειρά σημείων επί του περιεχομένου καθώς και μια σειρά αιτημάτων του Κοινοβουλίου, και όσον αφορά το σημαντικότερο σημείο διαμάχης με το Συμβούλιο, δηλαδή τη χρηματοδότηση αυτού του πολυετούς προγράμματος για την προώθηση των βιώσιμων πηγών ενέργειας στην Κοινότητα, μπορέσαμε να συμφωνήσουμε με το Συμβούλιο σχεδόν στη μέση - κι αυτό αναφέρθηκε ήδη. Τούτο δεν είναι ικανοποιητικό και το λέω καθαρά. Δεχθήκαμε όμως αυτόν τον συμβιβασμό επειδή ήταν σημαντικό για μας να ξεκινήσει πραγματικά γρήγορα το συγκεκριμένο πρόγραμμα. Και τούτο, διότι τα επόμενα χρόνια ο δεδηλωμένος στόχος της Ευρωπαϊκής Ένωσης είναι να ανέλθει το μερίδιο των βιώσιμων πηγών ενέργειας τουλάχιστον στο %, δηλαδή σχεδόν να διπλασιασθεί. Για την επίτευξη του εν λόγω στόχου το πρόγραμμα ALTENER διαδραματίζει πράγματι καίριο ρόλο, καθότι είναι το μοναδικό ευρωπαϊκό πρόγραμμα που έχει αποκλειστικό στόχο του την προώθηση των βιώσιμων πηγών ενέργειας. Με αυτό το νέο πενταετές πρόγραμμα πρέπει κατ' αρχάς να διευρυνθούν οι δράσεις του προγράμματος ALTENER I. Εδώ ανήκει μεταξύ άλλων η εμβάθυνση της ανταλλαγής πληροφοριών και εμπειριών όσων ενεργοποιούνται στον τομέα των βιώσιμων πηγών ενέργειας, η επέκταση τοπικών και περιφερειακών γραφείων ενέργειας, η δημιουργία νέων γραφείων και η ενίσχυση των υπαρχόντων δικτύων. Αυτά είναι μόνο μερικά παραδείγματα. Ιδιαίτερα σημαντικές είναι, κατά την άποψή μου, στο πρόγραμμα ALTENER II οι νέες δράσεις που αφορούν τη διευκόλυνση της διείσδυσης των βιώσιμων πηγών ενέργειας στην αγορά, καθώς και οι νέες δράσεις που αφορούν την υλοποίηση, την παρακολούθηση και την επιτήρηση της κοινοτικής στρατηγικής και του κοινοτικού προγράμματος δράσης. Έχουμε τώρα ένα έγγραφο εργασίας των υπηρεσιών της Επιτροπής σχετικά με μια ενημερωτική εκστρατεία για ένα πραγματικό άνοιγμα, το οποίο αποτελεί ένα από τα ουσιαστικά συστατικά της κοινοτικής στρατηγικής. Έχει σχεδιαστεί η προώθηση όλων των ουσιαστικών τομέων των ανανεώσιμων πηγών ενέργειας. Το πρόγραμμα ALTENER πρέπει πραγματικά να συνοδεύσει και να υποστηρίξει την εν λόγω ενημερωτική εκστρατεία. Το συνολικό κόστος των επενδύσεων για την εκστρατεία αυτή έχει υπολογισθεί στα περίπου δισ. ευρώ. Το %-% προβλέπεται να προέλθει από ιδιωτικές χρηματοδοτικές πηγές και τα υπόλοιπα θα συμπληρωθούν με δημόσια κονδύλια των κρατών μελών και των περιφερειών. Το πρόγραμμα ALTENER μπορεί εν προκειμένω να προσφέρει νέα σημαντικά κίνητρα για επενδύσεις, να διευκολύνει επενδύσεις και να μας βοηθήσει να επιτύχουμε πράγματι τον στόχο μας.  Αξιότιμε κύριε Πρόεδρε, αξιότιμη κυρία Επίτροπε, θέλω κι εγώ να ευχαριστήσω τον κ. Langen για το θετικό έργο που πραγματοποίησε σχετικά με αυτό το σημαντικό θέμα. Το τελικό αποτέλεσμα της συνδιαλλαγής που αφορά το πρόγραμμα ALTENER, το οποίο παρουσίασε η επιτροπή συνδιαλλαγής, θεωρείται μετά από τις δύσκολες φάσεις που προηγήθηκαν τουλάχιστον ικανοποιητικό. Η πλειοψηφία των τροπολογιών του Κοινοβουλίου ελήφθη υπόψη και μπορούμε να καταγράψουμε στα θετικά την αύξηση του κονδυλίου στα εκατ. ευρώ για τη χρηματοδότηση του προγράμματος. Η αΕνωση έχει φιλόδοξους στόχους ως προς την αύξηση χρήσης της ανανεώσιμης ενέργειας. Ωστόσο, σε σχέση με αυτούς τους στόχους το κονδύλιο είναι εξαιρετικά μικρό. Πρέπει να χρησιμοποιηθεί σε πειραματικά σχέδια, στην έρευνα, στην ανταλλαγή πληροφοριών και επίσης στη διαμόρφωση θετικής νοοτροπίας αναφορικά με τη χρήση της ανανεώσιμης ενέργειας. Η πρωταρχική ευθύνη για την αύξηση χρήσης των ανανεώσιμων πηγών ενέργειας επαφίεται στα κράτη μέλη. Ελπίζουμε αυτό το πρόγραμμα να ενεργοποιήσει τα κράτη μέλη ώστε να δράσουν αποφασιστικά για την αύξηση χρήσης της ανανεώσιμης ενέργειας. Ωστόσο, στο μέλλον και ηαΕνωση πρέπει να εντείνει τη δική της συμβολή για την προώθηση της χρήσης της ανανεώσιμης ενέργειας και για να εξασφαλίσει ότι η ανανεώσιμη ενέργεια θα διεισδύσει χωρίς εμπόδια στην αγορά. Η προώθηση της χρήσης της ανανεώσιμης ενέργειας είναι ιδιαίτερα σημαντική για το περιβάλλον. ΗαΕνωση δεν μπορεί να εκπληρώσει τους περιβαλλοντικούς στόχους της, εάν δεν αυξήσει δυναμικά τη χρήση των ανανεώσιμων πηγών ενέργειας. Αυτές μειώνουν την εξάρτηση από την εισαγόμενη ενέργεια και η αύξηση της χρήσης τους βελτιώνει την ανταγωνιστικότητα. Η Ευρώπη μπορεί επίσης να αποκτήσει ηγετική θέση στον βιομηχανικό κλάδο που προμηθεύει τον απαιτούμενο εξοπλισμό για τη χρήση της ανανεώσιμης ενέργειας. Πρέπει επίσης να θυμόμαστε ότι, η χρήση των ανανεώσιμων πηγών ενέργειας έχει θετική επίδραση στην περιφερειακή ανάπτυξη και την απασχόληση. Λαμβάνω κι εγώ το θάρρος να αναφέρω επίσης την τύρφη. Η τύρφη δεν αναφέρεται στον κατάλογο των ανανεώσιμων πηγών ενέργειας. Ωστόσο, τουλάχιστον στη Φινλανδία αποτελεί σημαντική, διαρκώς χρησιμοποιούμενη και αργά ανανεώσιμη πηγή ενέργειας. Ελπίζω στο μέλλον να μπορέσουμε να τη συμπεριλάβουμε στον κατάλογο των ανανεώσιμων πηγών ενέργειας.  Κυρία Επίτροπε, αγαπητοί συνάδελφοι, η Ομάδα των Πρασίνων/ Ευρωπαϊκή Ελεύθερη Συμμαχία εκφράζει την ικανοποίησή της για τη συμφωνία που επετεύχθη και απευθύνει τις ευχαριστίες της σε όλους όσους συμμετείχαν στις διαπραγματεύσεις για μια τροπολογία που εν πολλοίς είχε εισηγηθεί η Ομάδα των Πρασίνων. Για εμένα που είμαι καινούριος σε αυτό το Κοινοβούλιο, έχει μεγάλο ενδιαφέρον η διαπίστωση ότι στον προϋπολογισμό προβλέπονται εκατοντάδες εκατομμύρια ευρώ ετησίως για την καλλιέργεια καπνού. Πρόκειται για έναν περιορισμένο τομέα της οικονομίας που δεν δημιουργεί σχεδόν καθόλου νέες θέσεις εργασίας και ο οποίος δεν είναι ανταγωνιστικός σε παγκόσμιο επίπεδο. Σε σχέση με αυτό, παρατηρώ τα ποσά που διατίθενται για τις ανανεώσιμες πηγές ενέργειας, οι οποίες δεν έχουν μόνο οικολογικό χαρακτήρα αλλά προορίζονται να έχουν σημαντική οικονομική άνθιση. Όταν βλέπουμε το μερίδιο αγοράς που μικρές χώρες όπως η Δανία κατάφεραν να αποκτήσουν σε αυτόν τον τομέα, επειδή ήταν οι πρώτες που ασχολήθηκαν με αυτόν, νομίζω ότι αυτό μας κάνει να σκεφτούμε ότι μακροπρόθεσμα θα πρέπει να αυξήσουμε πραγματικά τον προϋπολογισμό για τις ανανεώσιμες ενέργειες. Μια τελευταία διαπίστωση σχετικά με το πρόγραμμα: νομίζω ότι είναι πολύ σημαντικό οι ανανεώσιμες πηγές ενέργειας να εδραιωθούν στις περιφέρειες, προκειμένου να αναπτυχθούν μακροπρόθεσμα και να συμβάλουν στην οικονομία και στη δημιουργία θέσεων απασχόλησης σε αυτές τις περιφέρειες. Προκειμένου να πετύχουμε το % ή και περισσότερο όλων των μορφών ενέργειας να προέρχεται από ανανεώσιμες πηγές ενέργειας, δεν μπορούμε να αρκεστούμε σε ορισμένα επιμέρους σημεία τα οποία βραχυπρόθεσμα θα είναι πιο αποδοτικά.  Κύριε Πρόεδρε, θέλω να ξεκινήσω συγχαίροντας τον κ. Langen για την εργασία του. Οι δραστηριότητες του προγράμματος ALTENER θα προωθήσουν τις ανανεώσιμες πηγές ενέργειας, και πιστεύω πως τέτοιου είδους προγράμματα αξίζουν χρηματοδοτικής στήριξης στο στάδιο ανάπτυξης, καθώς προσφέρουν τεράστιο εμπορικό δυναμικό για το μέλλον. Γι' αυτόν τον λόγο διαπιστώνω με ιδιαίτερη ικανοποίηση πως η χρηματοδότηση επικεντρώνεται σε σχέδια μικρών και μεσαίων επιχειρήσεων. Οι διεθνώς συμφωνημένοι στόχοι για μείωση των εκπομπών δεν μπορούν να επιτευχθούν μόνο με αυτά τα προγράμματα. Πρέπει να ενθυμούμαστε επί του προκειμένου ότι η ενεργειακή πολιτική παραμένει στη δικαιοδοσία των κρατών μελών. Είναι επιτακτική ανάγκη οι εθνικές κυβερνήσεις να παράσχουν την πλήρη υποστήριξή τους για τη βελτίωση της ενεργειακής αποδοτικότητας και την ανάπτυξη των ανανεώσιμων πηγών ενέργειας. Εκφράζω την ικανοποίησή μου για την πρόσφατη ανακοίνωση της Ιρλανδίας πως θα δαπανήσει εκατ. στερλίνες για την ανάπτυξη ενός περιβαλλοντικά βιώσιμου ενεργειακού τομέα. Ελπίζω πως η συμβολή του ALTENER θα οδηγήσει σε περισσότερες πρωτοβουλίες. Όπως ορθά αναφέρεται στο τελικό κείμενο, τέτοιου είδους δράσεις μπορούν να συμβάλουν στον περιορισμό των περιφερειακών ανισοτήτων. Είμαι σε θέση να βεβαιώσω πως παρατηρώ ήδη σημαντικό ενδιαφέρον για το πρόγραμμα ALTENER στη δική μου εκλογική περιφέρεια, στο Leinster, σημαντικό μέρος της οποίας περιλαμβάνεται στη μοναδική ιρλανδική περιοχή που εμπίπτει στον στόχο Υποστηρίζω όλες τις προσπάθειες για να γεφυρωθεί το χάσμα που χαρακτηρίζει την οικονομική ανάπτυξη σε ό,τι αφορά την υποδομή, καθώς και τον ενεργειακό τομέα. Με δυο λόγια, αντιμετωπίζουμε μια μείζονος σημασίας πρόκληση για την εκπλήρωση των δεσμεύσεων που αναλάβαμε στο πλαίσιο του Πρωτοκόλλου του Κυότο για περιορισμό των εκπομπών αερίων του θερμοκηπίου που προέρχονται από τον ενεργειακό τομέα, με παράλληλη ενίσχυση της ανάπτυξης των οικονομιών μας. Η συμβολή του ALTENER θα είναι πολύτιμη στις συνδυασμένες προσπάθειες των κρατών μελών.  Κύριε Πρόεδρε, κύριε εισηγητή, αγαπητοί συνάδελφοι, όπως υπενθύμισε και ο εισηγητής μας φτάνουμε στο τέλος μιας μακράς και δύσκολης συνδιαλλαγής με το Συμβούλιο σχετικά με το πρόγραμμα ALTENER. Ο εισηγητής μάς υπενθύμισε ότι η συνολική χρηματοδότηση που πρότεινε αρχικά το Συμβούλιο ήταν εκατ. ευρώ, ενώ η Επιτροπή είχε προτείνει , εκατομμύρια, ποσό που το Ευρωπαϊκό Κοινοβούλιο είχε υποστηρίξει. Η πρώτη συνεδρίαση συνδιαλλαγής είχε αποτύχει, δεδομένου ότι το Συμβούλιο δεχόταν τότε αύξηση μόνο , εκατομμυρίων ευρώ. Δεν μπορούσαμε να συμφωνήσουμε με μια τέτοια απόφαση, η οποία έθετε υπό αμφισβήτηση τις εξουσίες του Ευρωπαϊκού Κοινοβουλίου. Μια δεύτερη συνδιαλλαγή επέτρεψε την αύξηση του ποσού κατά , εκατομμύρια ευρώ επιπλέον για να φτάσουμε στον συγκεκριμένο συμβιβασμό των εκατομμυρίων. Παρά την αύξηση κατά εκατομμύρια σε σχέση με την αρχική πρόταση, αποδοκιμάζω προσωπικά για μια ακόμη φορά το γεγονός ότι τα δημοσιονομικά μέσα δεν ανταποκρίνονται στις εκδηλωθείσες φιλοδοξίες και ότι η μέριμνα για αποταμίευση που επέδειξε το Συμβούλιο σε αυτή την περίπτωση έρχεται σε πλήρη αντίφαση με τις δηλώσεις του υπέρ της ασφάλειας του ενεργειακού εφοδιασμού, της δημιουργίας θέσεων εργασίας και της προστασίας του περιβάλλοντος, προκλήσεις στις οποίες πρέπει να ανταποκριθούμε. Ωστόσο, οι ανανεώσιμες πηγές ενέργειας αποτελούν αδιαμφισβήτητο μέσο επίτευξης αυτών των στόχων. Εντούτοις, παρά τις επιφυλάξεις που εξέφρασα σχετικά με το μικρό ύψος της συνολικής χρηματοδότησης, προσωπικά στηρίζω το συμβιβαστικό κείμενο, λόγω του περιεχομένου του προγράμματος, περιεχόμενο στο οποίο το Ευρωπαϊκό Κοινοβούλιο συνέβαλε ενεργά, καθώς μετά την έναρξη ισχύος της Συνθήκης του Αμστερνταμ, ο τομέας αυτός εμπίπτει στη διαδικασία συναπόφασης. Είναι σχεδόν σίγουρο ότι με το σύνολο των προτεινόμενων μέτρων και δράσεων, θα μπορέσουμε πιθανώς να προσεγγίσουμε τον στόχο του % των ανανεώσιμων πηγών ενέργειας το , δηλαδή τον διπλασιασμό τους, εάν βέβαια συνοδευθούν από το σύνολο των πιστώσεων, συμπεριλαμβανομένων και των κρατικών. Αυτό το πρόγραμμα μαζί με το πρόγραμμα SAVE II, με την ενσωμάτωση της περιβαλλοντικής διάστασης στην ενεργειακή πολιτική, θέτει συνεπώς τις βάσεις μιας πραγματικής κοινοτικής στρατηγικής για να επιτύχουμε καθαρές μορφές ενέργειας μειώνοντας παράλληλα την εξάρτησή μας. Εν κατακλείδι, κύριε Πρόεδρε, θα ήθελα επίσης να τονίσω ότι εκτός από τα προταθέντα μέτρα πρέπει να υπάρξουν επίσης νομοθετικά μέτρα και κυρίως ανάλογοι προϋπολογισμοί που να συνοδεύουν αυτές τις πολιτικές βουλήσεις. Και τελειώνω, βεβαίως, συγχαίροντας τον κ. Langen, τον εισηγητή μας, για την εργασία του, καθώς και το σύνολο των μελών της Επιτροπής και της επιτροπής συνδιαλλαγής.  Κύριε Πρόεδρε, κυρίες και κύριοι συνάδελφοι, θέλω καταρχάς να εκφράσω την ικανοποίησή μου για τη συμφωνία που επιτεύχθηκε σχετικά με το πρόγραμμα ALTENER II στην Επιτροπή Συνδιαλλαγής και να συνταχθώ με τις δηλώσεις που πραγματοποίησαν οι διάφοροι ομιλητές, και βέβαια, να επισημάνω ότι αυτή η συμφωνία θα επιτρέψει να συμπεριληφθεί σύντομα το πρόγραμμα ALTENER στο πρόγραμμα πλαίσιο για την ενέργεια. Όλα αυτά θα εξασφαλίσουν μεγαλύτερο συντονισμό, διαφάνεια και αποτελεσματικότητα στα ενεργειακά προγράμματά μας, στα οποία θα πρέπει επίσης να συμπεριληφθεί το πρόγραμμα SAVE, για το οποίο πρόκειται να συζητήσουμε σε λίγο. Θέλω να πω ότι οι εργασίες που πραγματοποιήθηκαν καθ' όλο αυτό το διάστημα από το Κοινοβούλιο ήταν υψηλής ποιότητας, και υπ' αυτή την έννοια συγχαίρω τον εισηγητή κ. Langen καθώς και τους διάφορους ομιλητές που παρενέβησαν τόσο στην επιτροπή, όσο και εδώ, στην Ολομέλεια. Προφανώς υπήρξαν συζητήσεις, χρειάστηκε να καταφύγουμε στη διαδικασία συνδιαλλαγής, όπως ανέφεραν πριν λίγο ο εισηγητής και ο κ. Caudron, δεδομένου ότι στην πρώτη συνεδρίαση δεν επετεύχθησαν αποτελέσματα, και χρειάστηκε και δεύτερη συνεδρίαση, παρά το γεγονός ότι τα ποσά δεν ήταν υπερβολικά. Τελικά όμως πιστεύω ότι πετύχαμε μια λογική συμφωνία που, όπως όλες, ενδεχομένως να μην είναι τέλεια, η οποία όμως πιστεύω προσωπικά ότι επιτρέπει να δώσουμε ώθηση στα σχέδια που είχαμε στα χέρια μας. Θέλω συνεπώς να επαναλάβω τα συγχαρητήριά μου στον εισηγητή κ. Langen για το έργο που πραγματοποίησε, να συγχαρώ όλους τους ομιλητές, και βεβαίως να επαινέσω τη στάση του Αντιπροέδρου κ. Provan κατά τη διάρκεια της συνδιαλλαγής για την αποτελεσματική συμβολή στην επίτευξη ενός θετικού αποτελέσματος. Συγχαίρω επίσης τη λογική και ευέλικτη στάση που επέδειξε το Συμβούλιο.  SAVE Η ημερήσια διάταξη προβλέπει την συζήτηση της έκθεσης της κυρίας Ahern, εξ ονόματος της Αντιπροσωπείας του Ευρωπαϊκού Κοινοβουλίου στην Επιτροπή Συνδιαλλαγής σχετικά με το εγκριθέν από την Επιτροπή Συνδιαλλαγής κοινό σχέδιο απόφασης του Ευρωπαϊκού Κοινοβουλίου και του Συμβουλίου περί θέσπισης πολυετούς προγράμματος-πλαισίου για δράσεις στον τομέα της ενέργειας - SAVE )  Κυρία Πρόεδρε, θα ήθελα να ευχαριστήσω το Συμβούλιο και την Επιτροπή για την πραγματοποίηση μιας επωφελούς και ενδελεχούς διαδικασίας συνδιαλλαγής, και μάλιστα μιας συνδιαλλαγής ήρεμης από κάθε άποψη, κάτι που δεν συμβαίνει πάντα. Βρίσκομαι στην ευχάριστη θέση να πω ότι μπορώ να θεωρήσω το τελικό αποτέλεσμα της συνδιαλλαγής πολύ ικανοποιητικό για το Ευρωπαϊκό Κοινοβούλιο, εφόσον το σύνολο των τροπολογιών του συμπεριελήφθη αυτούσιο η υπό τροποποιημένη μορφή στο κοινό σχέδιο. Το ποσό που τελικά διατέθηκε στο πρόγραμμα αποτελεί επίσης σημαντική βελτίωση συγκριτικά με την πρόταση του Συμβουλίου στη δεύτερη ανάγνωση, την οποία κρίναμε ως απολύτως απαράδεκτη, και άρα ως προς αυτό σημειώσαμε πολύ μεγάλη πρόοδο. Προτείνω κατά συνέπεια στο Κοινοβούλιο να εγκρίνει τις προτάσεις σχετικά με το SAVE και το αποτέλεσμα της συνδιαλλαγής κατά την τρίτη ανάγνωση. Θα ήθελα να υπενθυμίσω στο Σώμα πως στη δεύτερη ανάγνωση το Κοινοβούλιο ενέκρινε την έκθεση αυτή με οκτώ τροπολογίες, μεταξύ των οποίων την επαναφορά του δημοσιονομικού κονδυλίου που προέβλεπε αρχικά η Επιτροπή. Η Επιτροπή δέχθηκε πέντε από τις προτεινόμενες τροπολογίες, συμπεριλαμβανομένης της διάθεσης των πιστώσεων, και την ευχαριστώ για τη συνεχή υποστήριξή της όσον αφορά τον προϋπολογισμό κατά τη διάρκεια της διαδικασίας συνδιαλλαγής, καθώς η πρόταση του Συμβουλίου ήταν απαράδεκτη. Κατά τη διάρκεια της εν λόγω διαδικασίας επετεύχθη συμφωνία όσον αφορά τις μελέτες και τις δράσεις για την εκπόνηση, εφαρμογή, συμπλήρωση και αξιολόγηση των κοινοτικών μέτρων. Εξευρέθηκαν συμβιβαστικά κείμενα για πέντε άλλες τροπολογίες, που αφορούν μεταξύ άλλων νομοθετικά και μη νομοθετικά μέτρα, καθώς και τη συμπερίληψη τοπικών ενεργειακών κέντρων και, κάτι πολύ σημαντικό, των συστημάτων ενεργειακού ελέγχου στην παρακολούθηση της προόδου της ενεργειακής αποδοτικότητας. Ελπίζω πως όλοι θα συμφωνήσετε πως πρόκειται για σημαντική πρόοδο. Το Κοινοβούλιο υπερασπίστηκε αποφασιστικά το θέμα του δημοσιονομικού κονδυλίου έναντι της πενιχρότατης αρχικής προσφοράς του Συμβουλίου. Εν τέλει χρειάστηκαν αρκετές συναντήσεις πριν το Συμβούλιο δεχθεί τελικά να αυξήσει το δημοσιονομικό κονδύλιο σε ένα σημαντικό ποσό. Επιτύχαμε μια αύξηση του αρχικού κονδυλίου κατά εκατομμύρια, αύξηση αποφασιστικής σημασίας την οποία μπορώ να εισηγηθώ να εγκρίνετε, και βάσει της οποίας η Επιτροπή επιβεβαίωσε πως μπορεί να εφαρμόσει τα προγράμματα. Αυτό υπήρξε για μας σημαντικός παράγοντας. Θα ήθελα ωστόσο να επισημάνω πως ο προϋπολογισμός είναι, όπως ήταν ανέκαθεν, πολύ μικρός, και συνεπώς η χρηματοδότηση αυτού του προγράμματος είναι περισσότερο συμβολική παρά ουσιαστική. Η χρηματοδότηση για την εξοικονόμηση ενέργειας εξακολουθεί να προέρχεται κατά κύριο λόγο από τα κράτη μέλη, γεγονός που πρέπει να έχουμε κατά νου όταν εγκρίνουμε αυτό το πρόγραμμα. Είναι κρίμα αυτό που μπορούμε να επιτύχουμε σε κοινοτικό επίπεδο να είναι περισσότερο συμβολικό από ό,τι ουσιαστικό, καθώς εκδηλώνεται μεγάλος ενθουσιασμός σε τοπικό επίπεδο για ανάληψη δράσης, συμπεριλαμβανομένων των κοινοτικών δράσεων, με στόχο την εξοικονόμηση ενέργειας. Η Κοινότητα μπορεί να παρέμβει φέρνοντας σε επαφή τους τοπικούς παράγοντες δράσης, ούτως ώστε να μην ξαναρχίζουν ουσιαστικά από το μηδέν σε κάθε περιοχή. Σε αυτόν τον τομέα μπορούμε ως Ευρωπαϊκή Ένωση να διαδραματίσουμε σημαντικό ρόλο σε κοινοτικό επίπεδο. Το SAVE είναι το μόνο κοινοτικό πρόγραμμα που αποσκοπεί στην ορθολογική χρήση της ενέργειας. Εστιάζεται σε μη τεχνικά στοιχεία, βοηθώντας στην ανάπτυξη της υποδομής της ενεργειακής αποδοτικότητας, και σκοπός του προγράμματος είναι η δημιουργία ενός περιβάλλοντος όπου θα προωθούνται οι επενδύσεις και η ενεργειακή αποδοτικότητα. Χρειάζεται να συνειδητοποιήσουμε επί του προκειμένου ότι υπάρχουν επίσης εμπορικές προοπτικές για τη βιομηχανία αναφορικά με την εξοικονόμηση ενέργειας. Έχουμε ακούσει πολλά για προβλήματα ανταγωνισμού στον τομέα των ανανεώσιμων πηγών ενέργειας, αλλά μέσω της ενεργειακής αποδοτικότητας εξοικονομούνται χρήματα από τις επιχειρήσεις, ουσιαστικά εξοικονομούνται χρήματα από κάθε άποψη, και επομένως δεν θα πρέπει να υφίσταται πρόβλημα. Πρόκειται για κάτι που μπορούμε όλοι να υποστηρίξουμε. Οφείλω να ομολογήσω πως, όπως και στην περίπτωση της μητρότητας, μολονότι όλοι την υποστηρίζουμε, ουσιαστικά και συγκεκριμένα μερικές φορές κάνουμε πολύ λίγα για να βοηθήσουμε τις μητέρες ή όσους συμμετέχουν στην εξοικονόμηση ενέργειας. Θα μπορούσαμε να κάνουμε μάλλον περισσότερα, λαμβανομένων υπόψη των σοβαρών δεσμεύσεων που έχουμε αναλάβει για μείωση του CO και των αερίων του θερμοκηπίου και για μείωση της εξάρτησης από τις εισαγωγές ενέργειας. Δεν αναλαμβάνουμε το είδος της δράσης που επιθυμούν να δουν οι πολίτες. Δεν τους συνδέουμε με το πρόβλημα, ούτως ώστε οι πολίτες να μπορούν ουσιαστικά να κάνουν κάτι συγκεκριμένο είτε στο σπίτι είτε στο γραφείο ή στη βιομηχανία, προκειμένου να υποστηρίξουν τη δράση κατά των κλιματικών αλλαγών του πλανήτη. Θα είναι πολύ ενδιαφέρον να καταφέρουμε να μεταδώσουμε αυτό το μήνυμα. Θα ήθελα να ευχαριστήσω για μια ακόμα φορά όλους όσοι βοήθησαν σε αυτή τη διαδικασία συνδιαλλαγής.  Κυρία Πρόεδρε, κυρίες και κύριοι βουλευτές, θέλω να ευχαριστήσω εκ νέου την κυρία Ahern για το έργο της ως εισηγήτριας αυτής της πρότασης, δεδομένου ότι συνέβαλε, με τη συνεργασία και των άλλων βουλευτών, στην επίτευξη εν τέλει ενός πολύ λογικού αποτελέσματος, που βελτιώνει μάλιστα σε μερικά σημεία ορισμένες από τις προτάσεις της ίδιας της Επιτροπής, και βέβαια αυτά που από την πρώτη στιγμή είχε αποδεχθεί από δημοσιονομικής πλευράς το Συμβούλιο. Όπως πολύ ορθά ανέφερε η κυρία Ahern, τόσο ο προϋπολογισμός του προγράμματος SAVE, όσο και του προγράμματος ALTENER, είναι προϋπολογισμοί κατά βάση συμβολικοί, δεδομένου ότι το βάρος το αναλαμβάνουν οι χώρες, τα κράτη της Ένωσης, οι περιφέρειες ή μάλιστα σε κάποιες περιπτώσεις οι δήμοι. Σε κάθε περίπτωση όμως, το σχετικά περιορισμένο ύψος των κονδυλίων δεν αναιρεί τη σημαντική συμβολική αξία που εμπεριέχεται στο γεγονός ότι υπάρχει θέληση στο σύνολο της Κοινότητας για στήριξη τέτοιου είδους ενεργειών που συμβάλλουν στην ουσιαστική εκπλήρωση των υποχρεώσεών μας βάσει του Κυότο, και πέραν αυτού, να επιτύχουμε δηλαδή μεγαλύτερη διαφοροποίηση των ενεργειακών μας πηγών, μεγαλύτερη ασφάλεια του ενεργειακού εφοδιασμού, και στην περίπτωση του SAVE, να μειώσουμε σταδιακά την κατανάλωσή μας, να κάνουμε αποτελεσματικότερη χρήση της ενέργειας, συμβάλλοντας με αυτό τον τρόπο στην επίτευξη των ορισθέντων στόχων. Πέραν αυτών, σε σχέση με τα εν λόγω προγράμματα, δηλαδή το πρόγραμμα SAVE για τη μεγαλύτερη αποτελεσματικότητα και εξοικονόμηση ενέργειας και το πρόγραμμα ALTENER για τις ανανεώσιμες πηγές ενέργειας, υπάρχει μια εξαιρετικά σημαντική τεχνολογική πρόκληση, που από οικονομική άποψη μπορεί να δώσει το περιθώριο για σημαντικές δυνατότητες στη βιομηχανία, καθώς και για τη δημιουργία θέσεων απασχόλησης στις χώρες μας, και κατά συνέπεια στο σύνολο της Ένωσης. Σε ό,τι αφορά την κοινοβουλευτική διαπραγμάτευση, θέλω να επαναλάβω τις ευχαριστίες μου προς όλους όσους ενήργησαν και παρενέβησαν, πρωτίστως προς την εισηγήτρια, διότι στην πρόταση που αποδέχθηκε το Συμβούλιο ενσωματώθηκε η πλειοψηφία των τροπολογιών του Κοινοβουλίου, εν προκειμένω πρακτικά το σύνολό τους, αν και με μερικές τροποποιήσεις, και διότι πέραν αυτού επιτεύχθηκε η βελτίωση της πρώτης προσφοράς σε σχέση με τις πιστώσεις. Επιτεύχθηκε η βελτίωση με ζεστό χρήμα, όπως λέμε στις μέρες μας και επιτεύχθηκε με τη διαφύλαξη των δικαιωμάτων και των αρμοδιοτήτων αυτού του Κοινοβουλίου. Όσον αφορά την Επιτροπή σε αυτό το διοργανικό παιχνίδι, θεωρώ ότι είναι πάντα σημαντικό και με ικανοποιεί ιδιαιτέρως που το επισημαίνω. Επαναλαμβάνω τις ευχαριστίες μου προς όλους όσους παρενέβησαν, ιδιαιτέρως επίσης προς τον Αντιπρόεδρο, τον κ. Provan, για τη λαμπρή στάση του σε όλη τη διάρκεια αυτής της συζήτησης κυρίως κατά τη διαδικασία συνδιαλλαγής, προς τον Πρόεδρο της Επιτροπής Βιομηχανίας, και επίσης ιδιαιτέρως προς την εισηγήτρια, την κυρία Ahern, και προς όλους τους βουλευτές που συμμετείχαν στις εργασίες.  Ευχαριστώ, κυρία Επίτροπε. Η συζήτηση έληξε. Η ψηφοφορία θα διεξαχθεί αύριο στις  Πολιτισμός Η ημερήσια διάταξη προβλέπει τη συζήτηση της έκθεσης του κ. Graηa Moura, εξ ονόματος της Αντιπροσωπείας του Ευρωπαϊκού Κοινοβουλίου στην Επιτροπή Συνδιαλλαγής, σχετικά με το εγκριθέν από την Επιτροπή Συνδιαλλαγής κοινό σχέδιο απόφασης του Ευρωπαϊκού Κοινοβουλίου και του Συμβουλίου για τη θέσπιση ενός ενιαίου μέσου χρηματοδότησης και προγραμματισμού για την πολιτιστική συνεργασία )  Κυρία Πρόεδρε, σε αντίθεση με τις διατάξεις του άρθρου της Συνθήκης του Αμστερνταμ, ο πολιτισμός ανέκαθεν αντιμετωπίστηκε σαν τον φτωχό συγγενή στο πλαίσιο του περιορισμένης εμβέλειας μηχανισμού προγραμμάτων και χρηματοδοτικών, τεχνικών και ανθρώπινων μέσων που έχουν επιστρατευθεί για την προώθηση του ευρωπαϊκού σχεδίου. Θα μπορούσε κανείς να ισχυρισθεί ότι οι στόχοι που χαράχθηκαν πριν από χρόνια, όταν τέθηκαν τα θεμέλια του "ευρωπαϊκού οίκου" που διαθέτουμε σήμερα, είχαν περισσότερο οικονομικό και κοινωνικό χαρακτήρα. Θα μπορούσαμε ακόμη να πούμε ότι, κατά τη διάρκεια των πέντε αυτών δεκαετιών, οι ευρωπαϊκές πολιτικές υπέστησαν πολλαπλά και, αρκετά συχνά, απατηλά σκαμπανεβάσματα, στο έλεος διαφόρων και πολλών συγκυριών και για μια σειρά διαφορετικούς λόγους. Αλλά στο πνεύμα των χωρών που ίδρυσαν την Ευρώπη δεν μπορούσε παρά να είναι διαρκώς και συνεχώς παρούσα η αντίληψη ενός προτύπου πολιτισμού που τις έκανε να επιθυμούν να διαμορφώσουν τους όρους για μια μόνιμη ειρήνη. Το συγκεκριμένο πρότυπο πολιτισμού χαρακτηρίζεται από μεγάλη πολιτιστική πολυμορφία. Μια Ευρώπη, η οποία θεμελιώνεται στη διατράνωση της εθνικής ταυτότητας του κάθε κράτους, είναι σε θέση να ζήσει για πολύ καιρό μέσα σε συνθήκες ειρήνης και ευημερίας, υπό τον όρο ότι θα φροντίσουμε να διατηρήσουμε ζωντανή την προαναφερθείσα πολιτιστική πολυμορφία, εξαλείφοντας τις μικρόψυχες και επιθετικές εκδηλώσεις πικρίας και καχυποψίας που κατά κανόνα οδηγούν στην έξαρση των εθνικισμών. Για την αποτροπή αυτής της εξέλιξης, θα πρέπει απαραιτήτως να ενθαρρυνθεί η αλληλογνωριμία και η αμοιβαία απόλαυση των αξιών του ανθρωπισμού και της ανεκτικότητας, της γνώσης, της καλλιτεχνικής και κάθε άλλης πολιτιστικής δημιουργίας, των αξιών αυτών που είναι ριζωμένες στο γόνιμο ευρωπαϊκό έδαφος και που εκφράζουν ό,τι πιο ευγενικό και βαθυστόχαστο έχει επινοήσει το ανθρώπινο πνεύμα. Κατά συνέπεια, για να ανοίξει διάπλατα ο δρόμος προς την αλληλογνωριμία και την αμοιβαία απόλαυση των αξιών που προανέφερα, είναι αναγκαίο οι αξίες αυτές να θεμελιώνονται σε μια αντίληψη περί πολιτισμού που θα περιλαμβάνει την ουσιαστική διάσταση της ευρωπαϊκής δημοκρατίας. Είναι αδιαμφισβήτητο ότι η πραγματική σύγκλιση, η οικονομική και κοινωνική συνοχή, το ενιαίο νόμισμα, η πάλη κατά της ανεργίας και του κοινωνικού αποκλεισμού, όπως επίσης και η ενθάρρυνση του ανταγωνισμού, συμβάλλουν στη διαμόρφωση μιας σειράς προϋποθέσεων, ώστε να επιτύχουμε να προσφέρουμε στους ευρωπαίους πολίτες μεγαλύτερη ισότητα, περαιτέρω ανάπτυξη, μια καλύτερη ποιότητα ζωής και περισσότερες ευκαιρίες. Είναι αναμφίβολο ότι η κοινή αμυντική πολιτική και πολιτική ασφαλείας θα επιτρέψει την ενδυνάμωση της ταυτότητας και την κατοχύρωση του κύρους της Ευρώπης στον κόσμο. Δεν υπάρχει αμφιβολία πως η πολιτική υπέρ της προάσπισης των ανθρωπίνων δικαιωμάτων αποβλέπει στην οικουμενική προβολή. Αλλά σε περίπτωση που οι πολιτικές του πολιτιστικού τομέα δεν καταφέρουν να προσδώσουν μεγαλύτερο νόημα και ξεκάθαρη υπόσταση σε όλες τις προαναφερθείσες πολιτικές, τότε ούτε η Ευρώπη ούτε η ευρωπαϊκή δημοκρατία θα μπορέσουν να φθάσουν πολύ μακριά. Μέσω του πολιτισμού, και μόνο μέσω του πολιτισμού, εκατομμύρια και εκατομμύρια πολίτες θα μπορούν να αισθάνονται Ευρωπαίοι και να καλλιεργήσουν, να αναπτύξουν και να εμβαθύνουν το αίσθημα ότι ανήκουν στην Ευρώπη. Όμως, κυρία Πρόεδρε, αυτή ακριβώς η ώθηση είναι που έχει λείψει από την ευρωπαϊκή πολιτική. Γίνεται λόγος για πολιτισμό, για πολιτιστική συνεργασία, για πειραματικές δράσεις, για μεγάλες πρωτοβουλίες, για δίκτυα πολιτιστικών παραγόντων και φορέων, αλλά αποφεύγεται επιμελώς η οποιαδήποτε αναφορά σε κάποια πολιτιστική πολιτική που θα εφαρμόζουν τα ευρωπαϊκά θεσμικά όργανα, μια πολιτική άλλωστε η οποία διόλου δεν θα προσέκρουε στην αρχή της επικουρικότητας. Πολύ συχνά μάλιστα, εκφράζονται και ορισμένες κάπως βαρύγδουπες δημαγωγικές απόψεις σχετικά με τη σημασία του πολιτισμού για το ευρωπαϊκό σχέδιο, ωστόσο διατίθενται γελοίες πιστώσεις για προγράμματα τα οποία θα απέβαιναν, σε διαρκή βάση και τακτικά, προς όφελος άνω των εκατομμυρίων ανθρώπων, διευκολύνοντας την πρόσβασή τους σε μια κληρονομιά που τους ανήκει και εμπνέοντάς τους μια ενεργητική και αμφίδρομη όρεξη για επαφή με τις κεντρικές αξίες και τα σημαντικά δημιουργήματα που διαπνέονται από αυτές. Οι Ευρωπαίοι πολίτες, τους οποίους εκπροσωπούμε εδώ μέσα, έχουν κάθε δικαίωμα να απαιτήσουν από τα θεσμικά όργανα της Ένωσης να τηρήσουν μια περισσότερο συνεπή, πιο αποτελεσματική και, πάνω απ' όλα, περισσότερο φιλοευρωπαϊκή στάση. Οι παραπάνω σκέψεις ήταν μια εισαγωγή για να σας μιλήσω για την αξιολόγηση, από πλευράς αυτού του Κοινοβουλίου, του κοινού σχεδίου αναφορικά με το πρόγραμμα "Πολιτισμός " , το οποίο εγκρίθηκε από την επιτροπή συνδιαλλαγής στις Δεκεμβρίου. Σας υπενθυμίζω ότι στόχος του "Πολιτισμός " είναι η θέσπιση ενός ενιαίου μέσου χρηματοδότησης και προγραμματισμού για την πολιτιστική συνεργασία. Η διαδικασία συνδιαλλαγής οδήγησε σε ικανοποιητικές λύσεις αναφορικά με όλες σχεδόν τις τροπολογίες που εγκρίθηκαν κατά τη δεύτερη ανάγνωση, και θα μπορούσαμε να πούμε ότι πετύχαμε να περάσουμε, σε εύλογο βαθμό, τις ουσιαστικές θέσεις αυτού του Κοινοβουλίου, και συγκεκριμένα το ζήτημα πολιτικής προτεραιότητας που συνίσταται στη διαμόρφωση των προϋποθέσεων, ώστε οι δράσεις που συμπεριλαμβάνονται στο "Πολιτισμός " να μπορέσουν να αγγίξουν όσο το δυνατόν μεγαλύτερο αριθμό πολιτών. Όσον αφορά τώρα τις δημοσιονομικές πτυχές, η αντιπροσωπεία του Κοινοβουλίου βρέθηκε αντιμέτωπη με την αδιάλλακτη στάση του Συμβουλίου στο θέμα της αύξησης του δημοσιονομικού πλαισίου των εκατομμυρίων ευρώ, το οποίο προβλεπόταν αρχικώς. Παρά ταύτα, καταλήξαμε σε μία διευθέτηση που μετρίαζε κάπως αυτή τη θέση του Συμβουλίου, μία διευθέτηση, άλλωστε, που κατέστη εφικτή αποκλειστικά χάρη στις προσωπικές προσπάθειες της Επιτρόπου κυρίας Reding προς την κατεύθυνση της εξεύρεσης μιας εποικοδομητικής λύσης. Η Επιτροπή ανέλαβε δια της εκπροσώπου της τη δέσμευση να υποβάλει έως τις Ιουνίου του μία έκθεση επί της λειτουργίας του προγράμματος, όπου θα εκφέρει άποψη σχετικά με την επάρκεια ή την ανεπάρκεια των διαθέσιμων χρηματοδοτικών πόρων, προτείνοντας ενδεχομένως την αναθεώρηση αυτού του σημείου. Αφού επισημάνω το γεγονός ότι η επιτυχής έκβαση της παραπάνω πρότασης θα εξαρτηθεί, σε τελευταία ανάλυση, από το εάν θα βρεθεί στο μεταξύ ένας θεσμικός μηχανισμός που να ανταποκρίνεται στοιχειωδώς στην έννοια της λέξης "συνδιαλλαγή" , θα ολοκληρώσω προτείνοντας σε αυτή την Ολομέλεια να υπερψηφίσει το κοινό σχέδιο αναφορικά με το πρόγραμμα "Πολιτισμός " που εγκρίθηκε από την επιτροπή συνδιαλλαγής, και εκφράζοντας ευχές για την επιτυχία του προγράμματος.   Κυρία Πρόεδρε, βασικά πίστευα ότι δεν έχουμε τίποτα άλλο να πούμε, μια και τα είχαμε πει όλα στην τελευταία συζήτηση. Δυστυχώς όμως δεν έχει αλλάξει τίποτα στο ότι το Συμβούλιο μιλάει πάντα για τον πολιτισμό αλλά δεν διαθέτει τα αντίστοιχα κονδύλια. Έχουμε την αίσθηση ή μάλλον είμαστε πεπεισμένοι, ότι τα κράτη μέλη ευχαρίστως θα διέγραφαν και πάλι αυτό που γράφτηκε το στη Συνθήκη του Μάαστριχτ, δεδομένου ότι κανείς δεν θέλει πραγματικά να διαθέσει κονδύλια για τον πολιτισμό. Δυστυχώς έτσι έχουν τα πράγματα και οφείλουμε να το επισημάνουμε. Θέλω να ευχαριστήσω τον εισηγητή που πραγματικά εργάστηκε ακούραστα για την επεξεργασία αυτού του πραγματικά δύσκολου ζητήματος σε συνεργασία φυσικά με την κυρία Επίτροπο. Αυτό που αναγκαστήκαμε να διαπιστώσουμε είναι βέβαια ότι επιτύχαμε μεν τον σκοπό μας όσον αφορά το περιεχόμενο, αλλά όχι όσον αφορά τη χρηματοδότησή του. Σε μια τέτοια διαδικασία συνδιαλλαγής, όπου πρέπει να επιτύχει κανείς πραγματικά ομοφωνία, έχει κανείς την εντύπωση ότι είναι εντελώς αδύναμος. Βασικά δεν είναι δίκαιο το παζάρι που γίνεται εκεί. Υπάρχουν πάντα άνθρωποι εκεί που έχουν τη δυνατότητα να απορρίψουν τα πάντα και από την άλλη μεριά βρισκόμαστε εμείς και επαιτούμε λίγο περισσότερα χρήματα για τον πολιτισμό. Βασικά είναι εξευτελιστικό αυτό που κάνουμε εκεί. Είναι ένα φοβερό αραβικό παζάρι με άνισες συνθήκες. Χαιρόμαστε ωστόσο για το γεγονός ότι το πρόγραμμα έγινε όπως το θέλαμε. Αντιστοιχεί σε αυτά που αναμένουν οι πολίτες από μας. Υποστηρίζουμε τις μικρές και τις μεσαίες αλλά όχι τις μεγάλες εκδηλώσεις και επιτρέπουμε στον κάθε πολίτη αλλά και σε μικρότερους φορείς να έχουν ευκολότερη πρόσβαση. Θεωρώ πως το γεγονός ότι ο πολιτισμός είναι σήμερα μαζί με την εκπαίδευση και τη νεολαία στα χέρια ενός και μόνο Επιτρόπου εξασφαλίζει και μεγαλύτερη συνέργεια μεταξύ αυτών των τριών προγραμμάτων που αφορούν ειδικά τους πολίτες στην Ευρωπαϊκή Ένωση. Εάν συγκεντρώσει κανείς όλα τα χρήματα και δημιουργήσει συνέργειες, τότε μπορεί να είναι λιγουλάκι ευχαριστημένος, αλλά μόνο λιγουλάκι. Μας εύχομαι να έχουμε με αυτά τα λιγοστά κονδύλια θα μπορέσουμε πολλά αποτελέσματα.  Κυρία Πρόεδρε, συμφωνώ με τα υπέροχα λόγια με τα οποία άρχισε την ομιλία του ο εισηγητής και οφείλω να προσθέσω ότι κατά τη διάρκεια της συνδιαλλαγής ένιωσα μια μικρή προσωπική απογοήτευση με το Συμβούλιο. Από την μια, εξακολούθησε να αρνείται την αποδοχή του όρου "ευρωπαϊκή πολιτιστική πολιτική" ή άλλους παρόμοιους, υποβαθμίζοντας μάλιστα και αυτό που γράφεται στις Συνθήκες, και ορίζει το "Πολιτισμός " αποκλειστικά ως μέσο πολιτιστικής συνεργασίας και δεν αποδέχεται τίποτα παραπάνω. Από την άλλη, τήρησε πλήρη αδιαλλαξία σε ό,τι αφορά τη χρηματοδότηση που ζήτησε αυτό το Κοινοβούλιο, χρηματοδότηση που ήταν ήδη ελάχιστη. Τώρα βέβαια, το τελευταίο που είπα θα ήταν άδικο για τα δεκατέσσερα μέλη του Συμβουλίου, δεδομένου ότι μόνο ένα, η Ολλανδία, ήταν ο πρωταγωνιστής αυτής της αδιαλλαξίας. Αποδείχτηκε εκ νέου ότι η συνδιαλλαγή είναι ασύμβατη με την απαίτηση για ομοφωνία στο Συμβούλιο. Αυτή η απαίτηση καθιστά σχεδόν αδύνατη τη συνδιαλλαγή και προσβάλλει μάλιστα την αξιοπρέπεια του κοινοβουλευτικού θεσμού. Κυρία Πρόεδρε, αυτές οι σκέψεις δεν πρέπει να αποκρύψουν εντούτοις το γεγονός ότι με το κοινό κείμενο που θα ψηφίσουμε αύριο - οι σοσιαλιστές θα το υπερψηφίσουμε - ενεργοποιείται ένα από τα πλέον σημαντικά προγράμματα της Ευρωπαϊκής Ένωσης. Ενεργώντας σε θέματα πολιτισμού, οικοδομούμε άμεσα την ψυχή της Ένωσης και περισσότερο σε αυτή την περίπτωση, όπου τα υποπρογράμματα που συνιστούν το "Πολιτισμός " είναι εκπληκτικά. Τα τελευταία χρόνια συγκαταλέγονται ανάμεσα στα πιο αποδεκτά προγράμματα από τους πλέον ενεργούς και νέους πολίτες της Ευρωπαϊκής Ένωσης. Τέλος, θέλω να αναφέρω τη βαθιά ανθρώπινη εντύπωση που μου έκανε ο εισηγητής κ. Graηa Moura: οι γνώσεις του, η μετριοπάθειά του, η παιδευτική υποδομή του τον χαρακτηρίζουν, κατά τη γνώμη μου, ως τον καλύτερο εισηγητή που θα μπορούσε να έχει αυτή την έκθεση. Συγχαρητήρια! Τέλος, θα ήθελα να συγχαρώ την Επίτροπο κυρία Reding, τον Αντιπρόεδρο κ. Imbeni και τον κ. Gargani, πρόεδρο της Επιτροπής Πολιτισμού, για τη σταθερή και συνετή στάση που, ο καθένας βάσει του ρόλου του, τήρησαν σε όλη τη διάρκεια της συνδιαλλαγής.  -ten Holte . Κυρία Πρόεδρε, κυρία Επίτροπε, κύριε εισηγητά, θα ήθελα να αρχίσω συγχαίροντας τον κ. Graηa Moura για την τεράστια συμβολή που είχε στην εξέταση του προγράμματος "Πολιτισμός ". Ειπώθηκε προηγουμένως - και για το θέμα αυτό έχουμε συζητήσει σε πολλές περιπτώσεις - ότι ο πολιτισμός έχει βεβαίως πάρα πολύ μεγάλη σημασία όχι μόνο ως αυτόνομος τομέας - και αυτό θα ήθελα να το τονίσω για άλλη μία φορά - αλλά και ως κατ' εξοχήν μέσο για τη διάδοση της ευρωπαϊκής ιδέας και του ευρωπαϊκού πολιτισμού. Αυτό δεν πρέπει να το λησμονούμε. Η ευρωπαϊκή ακτινοβολία του προγράμματος αυτού οδηγεί σε πάρα πολλές δραστηριότητες, ιδίως για τις περιοχές των λιγότερο διαδεδομένων γλωσσών, όπως οι Κάτω Χώρες, όπου το κράτος προσφέρει δυνατότητες αλλά χρειάζεται και την υποστήριξη του προγράμματος λόγω της γλώσσας που ομιλείται εκεί. Σήμερα ολοκληρώσαμε μια μακρά πορεία. Θα ήθελα να υπεισέλθω για λίγο, όπως έκαναν και άλλοι, στην ασαφή και - πάνω απ' όλα - ανεπιθύμητη διαδικασία. Η συναπόφαση και η ομοφωνία είναι αντίθετες έννοιες. Μοιάζουν με φίδι που δαγκώνει την ουρά του. Δεν υπάρχουν και πολλά περιθώρια διαπραγμάτευσης, όταν η μία πλευρά δηλώνει εκ των προτέρων ότι μπορούμε να μιλήσουμε για τα πάντα, αλλά ο προϋπολογισμός είναι ήδη καθορισμένος. Στην προκειμένη περίπτωση, και αυτό θα ήθελα να το πω και όσον αφορά τις Κάτω Χώρες, οι σχετικές διαπραγματεύσεις έχουν προηγηθεί. Το αποτέλεσμα είναι αύξηση %, πράγμα που σημαίνει ότι δεν είμαστε πραγματικά δυσαρεστημένοι. Βεβαίως, θα μπορούσε πάντα να είναι καλύτερο και εγώ προσωπικά θα συνεχίσω να ζητώ να διατεθούν περισσότερα κονδύλια και μάλιστα πιο γρήγορα. Νομίζω όμως ότι αυτό το πρόγραμμα προσφέρει πολλές δυνατότητες σε πολλά άλλα προγράμματα. Θα ήθελα να τονίσω ότι ο πολιτισμός δεν ενισχύεται μόνο από το εν λόγω ταμείο. Ο πολιτισμός αφορά και πολλούς άλλους τομείς. Σημαντικά ποσά διατίθενται και από τα διαρθρωτικά ταμεία και αυτό θα πρέπει να το λάβουμε υπόψη και να το παρακολουθούμε προσεκτικά. Ευτυχώς που είμαι μέλος της Επιτροπής Περιφερειακής Πολιτικής. Αυτό σημαίνει ότι θα φροντίσω προσωπικά ώστε να ασχοληθούμε όσο πρέπει με το θέμα. Πιστεύω ότι διαλέξαμε να εγκρίνουμε τη διάθεση επαρκών πόρων, γιατί δεν θα ήταν καλό για τους πολίτες να μην συμβεί αυτό. Έτσι, υποστήριξα τον εισηγητή. Πιστεύω όμως ότι είναι απαραίτητο - και αυτό το τόνιζε και ο ίδιος συνέχεια - να τροποποιηθεί στην προσεχή διακυβερνητική διάσκεψη η κατάσταση όσον αφορά τη διαδικασία συναπόφασης, ώστε να μην χρειάζεται ομοφωνία. Είμαστε ιδιαίτερα ικανοποιημένοι με τις πολλές βελτιώσεις που πραγματοποιήθηκαν. Όχι πια μεγάλα προγράμματα, αλλά περιθώρια για πολιτιστικά δίκτυα, ιδιαίτερη προσοχή για την προαγωγή της ανάγνωσης, μετάφραση, οίκοι μετάφρασης, θέματα που οπωσδήποτε ενδιαφέρουν τις περιοχές των λιγότερο διαδεδομένων γλωσσών. Θα ήθελα να συγχαρώ θερμά τον εισηγητή καθώς και την κυρία Reding για το πρόγραμμα "Πολιτισμός ". Το μόνο που μένει να πω είναι ότι τώρα πλέον πρέπει να πιάσουμε δουλειά.  Κυρία Πρόεδρε, έχω καλυφθεί από όλους τους συναδέλφους μου που μίλησαν πριν από μένα και νομίζω ότι υπάρχει ομοφωνία ανάμεσα στις ομάδες του Ευρωπαϊκού Κοινοβουλίου και σε όσους είμαστε στην Επιτροπή Πολιτισμού. Θα πω και εγώ ότι με πολύ βαριά καρδιά θα ψηφίσω αυτό το κοινό σχέδιο απόφασης Συμβουλίου και Ευρωπαϊκού Κοινοβουλίου. Όχι γιατί η αντιπροσωπεία μας, ο εισηγητής μας και ο πρόεδρος κ. Gargani δεν έκαναν εξαιρετική δουλειά - έκαναν πάρα πολλή δουλειά -, όχι γιατί έχω κάποιες έντονες αντιθέσεις με τη στάση που κράτησε η Επίτροπος κ. Reding - νομίζω ότι στα πλαίσια που είχε κράτησε μια ιδιαίτερα θετική στάση -, αλλά για την αρνητική και απαράδεκτη θέση του Συμβουλίου. Είναι ντροπή! Αυτό το νούμερο, εκατ. ευρώ για τόσα χρόνια, είναι μια ντροπή για την Ευρωπαϊκή Ένωση! Όταν αναγκαζόμαστε κυριολεκτικά να ξεφτιλίζουμε θεατρικές ομάδες, νέους μουσικούς, πρωτοποριακές δραστηριότητες στις τέχνες, λογοτέχνες, να τους ξεφτιλίζουμε και να δίνουμε μία χαρά και τριάντα απορρίψεις, έτσι που να αισθάνονται την Ευρώπη κάτι ξένο, κάτι αντίθετο, κάτι ενάντιο και κάτι πολέμιο σε μια προσπάθεια πολιτιστικής δημιουργίας, στην οποία η Ευρωπαϊκή Ένωση πρέπει να δώσει το παρών - γιατί ο δρόμος μας δεν είναι μόνο το ευρώ, ούτε μόνο η διεύρυνση, ούτε είναι γεωστρατηγικές σκοπιμότητες· είναι να δώσουμε μια πολιτιστική άνθηση σααυτήν την υπόθεση της Ευρωπαϊκής Ενοποίησης -, είναι λυπηρή αυτή η κατάληξη. Και όσο συνεχίσουμε να έχουμε την ομοφωνία και όσο χθές η κυβέρνηση της Ολλανδίας μπορούσε να επιβάλει αυτά τα εκατ. ευρώ τελεσιγραφικά και όσο μεθαύριο μια κυβέρνηση με τον κ. Haider θα μας λέει τί πολιτιστικές δραστηριότητες θα έχουμε, δεν πρόκειται να προχωρήσουμε. Για αυτό είναι πολύ σημαντικό για την Διακυβερνητική να παρθούν σημαντικές αποφάσεις και να γίνουν τομές, ώστε να απελευθερωθεί απα αυτήν την δέσμευση της καθεμίας κυβέρνησης η προσπάθεια του Ευρωπαϊκού Κοινοβουλίου να δοθεί σημαντική πολιτιστική ώθηση στον ευρωπαϊκό χώρο.   Bortone . Κυρία Πρόεδρε, συμμερίζομαι πλήρως τις αξιολογήσεις που έγιναν από τον εισηγητή και ευχαριστώ επίσης τον πρόεδρο της Επιτροπής Πολιτισμού, κ. Gargani, για το αξιέπαινο έργο που επιτέλεσε σε μια ουσιαστικά δύσκολη διαδικασία μεσολάβησης. Είχε διαπιστωθεί οπωσδήποτε η ανάγκη απλοποίησης και ενίσχυσης των προηγούμενων προγραμμάτων, αλλά όλοι ευχόμασταν ότι το σχέδιο ΠΟΛΙΤΙΣΜΟΣ θα μπορούσε πραγματικά να συμβάλει στην ανάδειξη, για παράδειγμα των ιδιαιτεροτήτων κάθε πολιτιστικού τομέα, και κυρίως θα έλεγα, ακόμα και εκείνων που είναι λιγότερο γνωστοί, και ίσως μάλιστα περισσότερο αυτών. Ευχόμαστε ότι αυτό θα συμβεί, τουλάχιστον στο επίπεδο της αξιολόγησης. Εμείς πιστεύουμε πολύ στην αποτελεσματικότητα των πολιτιστικών δράσεων, ακόμα και σε ό,τι αφορά τη συμβολή στην κοινωνική, καθώς και στην οικονομική ανάπτυξη ενός λαού. Και η Ευρώπη, ως επί το πλείστον, μπορεί να συναγωνιστεί με τον υπόλοιπο κόσμο, ανακαλύπτοντας ξανά τις ρίζες της, φέρνοντας στην επιφάνεια την κοινή πολιτιστική κληρονομιά, αξιοποιώντας και ανακτώντας επαξίως τις νησίδες πολιτισμού και γλώσσας που έως τώρα παρέμεναν άγνωστες. Όσον αφορά το μεγάλο παιδευτικό καθήκον που πρέπει να εκπληρώσει η Ευρωπαϊκή Ένωση, της πολιτιστικής διάστασης, ένας από τους πιο εμφανείς περιορισμούς του προγράμματος είναι η κατανομή της χρηματοδότησης - το ακούσαμε πολλές φορές - που μαρτυρεί ότι - τουλάχιστον από την πλευρά του Συμβουλίου, και όχι βέβαια της κυρίας Επιτρόπου - δεν υπάρχει η ολοκληρωτική συνειδητοποίηση της βαρύτητας της πολιτιστικής δράσης: αυτό αποδεικνύει και το έγγραφο που θέτει τον οικονομικό παράγοντα σε πρωταρχική θέση σε σχέση με την κοινωνική ολοκλήρωση. Συνολική ανάπτυξη της Ευρωπαϊκής Ένωσης και συνειδητοποίηση ότι είμαστε ευρωπαίοι πολίτες: γι' αυτόν ακριβώς το λόγο πιστεύουμε ότι το πρόγραμμα "Πολιτισμός " , έστω και με την ελλιπή χρηματοδότηση, μπορεί ουσιαστικά να συμβάλει σε αυτόν τον κοινό στόχο.  Κυρία Πρόεδρε, θα συνταχθώ με την αποψινή ομόφωνη γνώμη και δηλώνω ότι θα υποστηρίξω την έγκριση του προγράμματος "Πολιτισμός " , ευχαριστώντας και εγώ με τη σειρά μου τον εισηγητή, κ. Graηa Moura, ο οποίος πήρε τη σκυτάλη από την πρώην συνάδελφό μας Νάνα Μούσχουρη. Και οι δύο επιτέλεσαν πρώτης τάξεως έργο. Δίπλα στη συζήτηση που είχαμε ενωρίτερα κατά τη διάρκεια της ημέρας ο πολιτισμός μπορεί να μη φαίνεται τόσο σημαντικός. Εντούτοις, είναι. Και πρέπει να προσέξουμε στο Ευρωπαϊκό Κοινοβούλιο να μην επιτρέψουμε στο επείγον να παρεμποδίσει το σημαντικό. Γιατί υποστηρίζω πως ο πολιτισμός είναι σημαντικός; Μιλώντας με απλούς οικονομικούς όρους, ο ευρωπαϊκός πολιτισμός αυξάνει την αληθινή ευμάρεια. Πού θα βρισκόταν η ευρωπαϊκή τουριστική βιομηχανία χωρίς τον πλούτο του πολιτισμού μας; Ακόμα πιο σημαντικό όμως είναι πως οι πολιτιστικές δραστηριότητες συνιστούν τον πολιτισμό της ανθρωπότητας. Οι δημοκρατικές πεποιθήσεις βασίζονται στον πολιτισμό, και σε μια απολίτιστη κοινωνία δεν πρόκειται να διατηρηθεί η ανοχή, η ελευθερία και η δημοκρατία. Η πολιτιστική πολυμορφία είναι σημαντική, και κινδυνεύει. Ο κίνδυνος όμως δεν προέρχεται από την Ευρώπη. Πολλοί στην πατρίδα μου λένε πως βλέπουν τον βρετανικό πολιτισμό να απειλείται π.χ. από την Πορτογαλία, από τη Γερμανία, από τη Φινλανδία. Για όνομα του Θεού! Πίνουμε πορτό, μας αρέσει η γερμανική μπύρα και χρησιμοποιούμε μέχρι και τη φινλανδική σάουνα, αλλά ο πολιτισμός δεν κινδυνεύει από την Ευρώπη. Αυτό που βλέπω σε ολόκληρη την Ευρώπη είναι ανθρώπους να πίνουν Coca Cola, να τρώνε χάμπουργκερ, να φορούν καπελάκια του μπέιζμπολ, να βλέπουν ταινίες του Χόλυγουντ και συχνά να κάνουν όλα αυτά ταυτόχρονα. Σήμερα δεν πιστεύω πως ο προστατευτισμός και οι κανονιστικές ρυθμίσεις μπορούν να προστατεύσουν τον ευρωπαϊκό πολιτισμό, αλλά αυτό που πιστεύω είναι πως πρέπει να δίνουμε ένα χεράκι όταν μπορούμε. Αυτή είναι η ουσία του προγράμματος "Πολιτισμός " . Προτρέπω λοιπόν το Συμβούλιο των Υπουργών να διατηρήσει αυτό το πρόγραμμα υπό αληθινή αναθεώρηση. Κάνουμε πράγματι αρκετά; Και θα ήθελα να πω σε εσάς, κυρία Reding, ότι σας ευχαριστώ για την υποστήριξη και τη βοήθεια που προσφέρατε μέχρι σήμερα. Συνεχίστε την καλή δουλειά. Είμαστε στο πλευρό σας.  Αξιότιμη κυρία Πρόεδρε, θέλω κι εγώ να ευχαριστήσω θερμά τον εισηγητή κ. Graηa Moura και την Επίτροπο κυρία Reding για τη συμβολή τους στην πραγματοποίηση αυτού του προγράμματος. Το πρόγραμμα "Πολιτισμός " έλαβε την τελική του μορφή στο τέλος του προηγούμενου έτους κατά τη συνδιαλλαγή ανάμεσα στο Κοινοβούλιο και το Συμβούλιο. Το τελικό αποτέλεσμα μπορούμε να το θεωρήσουμε λογικό, εάν λάβουμε υπόψη ότι η έγκριση του προγράμματος απαιτεί την ομόφωνη απόφαση του Συμβουλίου. Διατηρούμε την ελπίδα ότι στην προσεχή ΔΔ θα καταλήξουμε επίσης στη λήψη αποφάσεων με ειδική πλειοψηφία και για τον πολιτιστικό τομέα. Είναι πράγματι παράδοξο, η νομοθεσία, κατά την επεξεργασία της οποίας ακολουθούμε τη διαδικασία συναπόφασης, να προϋποθέτει την ομοφωνία του Συμβουλίου. Το πρόγραμμα πλαίσιο του Πολιτισμού αντικαθιστά τα σημερινά προγράμματα KALEIDOSCOPE, ARIANE και RAFAEL. αΟταν θα αρχίσουμε να υλοποιούμε το πρόγραμμα, ελπίζω ιδιαιτέρως ότι θα μπορέσουμε να εκμεταλλευτούμε πλήρως τις δυνατότητες που προσφέρει για τη μετάφραση λογοτεχνίας και βιβλίων. Πιστεύω και ελπίζω ότι, παρά την επίθεση της νέας τεχνολογίας, η λογοτεχνία θα διατηρήσει τη θέση της. αΕχουμε ανάγκη την εμβάθυνση που προσφέρει η λογοτεχνία εν μέσω του κοντόφθαλμου και επιπόλαιου πνεύματος που μας διακατέχει. Η λογοτεχνία έχει επιπλέον μεγάλη σημασία για τη μετάδοση της πολιτιστικής μας παράδοσης, την αύξηση της αμοιβαίας εξοικείωσής μας, καθώς και τη διατήρηση του γλωσσικού πλούτου και της ποικιλίας των γλωσσών. Στο σημείο αυτό είναι ιδιαίτερα ευχάριστο να διαπιστώνουμε ότι σύντομα μετά την επίσημη έναρξη των προγραμμάτων Socrates και "Πολιτισμός " , κατά τη σύνοδο του Συμβουλίου Υπουργών που θα διεξαχθεί τον Μάρτιο στη Λισαβώνα, η ασκούσα την Προεδρία της ΕΕ χώρα θα διοργανώσει διάσκεψη για τη μελέτη της κατάστασης των δημόσιων βιβλιοθηκών. Ελπίζω ότι αυτή η διάσκεψη θα παρακινήσει επίσης την Επιτροπή να λάβει ενεργά υπόψη της τις βιβλιοθήκες στο πέμπτο πρόγραμμα πλαίσιο της Κοινωνίας των Πληροφοριών.   Κυρία Πρόεδρε, κυρία Επίτροπε, κύριε εισηγητή, κυρίες και κύριοι, κατά κάποιο τρόπο εδώ κλείνει ο κύκλος της σημερινής ημερήσιας διάταξης. Σήμερα μιλήσαμε πολύ για την Ευρώπη ως κοινότητα αξιών, για την ανεκτικότητα, για την ανθρώπινη αξιοπρέπεια, τα ανθρώπινα δικαιώματα, τη θετική στάση απέναντι στη διαδικασία διεύρυνσης, το ανοικτό πνεύμα και τον αλληλοσεβασμό. Η πολιτική για τη νεολαία, την εκπαίδευση και τον πολιτισμό είναι σημαντικά μέσα για τη δημιουργία αυτών των αξιών, τη δημιουργία κλίματος εμπιστοσύνης στους πολίτες της Ευρωπαϊκής Ένωσης και τη δημιουργία της αξιοπιστίας της Ευρωπαϊκής Ένωσης απέναντι στους πολίτες. Τα δημοσιονομικά κονδύλια που ενέκρινε το Συμβούλιο για το πρόγραμμα του πολιτισμού βρίσκονται σε κατάφωρη αντίθεση με τη σημασία που έχουν για τους στόχους της Ευρωπαϊκής Ένωσης η πολιτική για τον πολιτισμό, η εκπαιδευτική πολιτική και το συγκεκριμένο πρόγραμμα. Η πολιτιστική δραστηριότητα συγκροτεί ταυτότητα, είναι έκφραση της ατομικότητας, της προσωπικότητας του καθενός, δημιουργεί σχέσεις και επικοινωνία. Θέλουμε μιαν Ευρώπη πολύχρωμη, μια Ευρώπη που να ακολουθεί την αρχή της πολυμορφίας μέσα στην ενότητα. Θέλουμε οι άνθρωποι να καταλαβαίνουν και να μαθαίνουν να εκτιμούν θετικά τις διαφορές. Για τον λόγο αυτό ταχθήκαμε υπέρ της κατανομής του προϋπολογισμού ή αντίστοιχα υπέρ της τροφοδότησης των διαφόρων ειδών μέτρων. Για τον λόγο αυτό ταχθήκαμε κατά της συγκέντρωσης πόρων σε μεγάλα δίκτυα και δικτυακές δομές, επειδή δηλαδή θέλουμε να προωθήσουμε τις μικρές και μεσαίες μονάδες, την ατομική δραστηριότητα, επειδή θέλουμε να ανθίσουν χιλιάδες λουλούδια. Θέλω να υποστηρίξω τους προηγούμενους ομιλητές. Πρόκειται για αντίφαση, όταν από τη μια πλευρά θέλουμε να ενισχύσουμε και όχι να αποδυναμώσουμε περαιτέρω τις αρχές της πολιτικής για τον πολιτισμό που στοχεύουν στη δημιουργία μιας ευρωπαϊκής συνείδησης, αλλά από την άλλη μιλάμε για αρχή της ομοφωνίας, διαδικασία συναπόφασης και επιτροπή συνδιαλλαγής.   Κυρία Πρόεδρε, κυρίες και κύριοι, όπως ακούσαμε, έχουμε όλες οι πολιτικές ομάδες μαζί έναν κοινό πολιτικό εχθρό, το Συμβούλιο. Δεν είναι τυχαίο που οι αποφάσεις της Επιτροπής Πολιτισμού καταλήγουν συνεχώς σε διαδικασίες συνδιαλλαγής, επειδή πάντα θα υπάρχει το ένα ή το άλλο κράτος μέλος στο Συμβούλιο που κρατά τον πολιτισμό όμηρό του προς όφελος άλλων συμφερόντων. Έτσι η αρχή της ομοφωνίας αποδεικνύεται μέσω μπλοκαρίσματος πρώτης γραμμής. Ο αγώνας για έναν βιώσιμο συμβιβασμό διήρκεσε δύο χρόνια, μέχρι ότου να μπορέσει επιτέλους το Ευρωπαϊκό Κοινοβούλιο να δώσει τώρα το πράσινο φως. Ακόμα και η λήξη των προηγούμενων προγραμμάτων KALEIDOSCOPE, ARIANE και RAFAEL δεν μπόρεσε να οδηγήσει το Συμβούλιο σε υποχωρήσεις. Για να γεφυρωθεί η κατάσταση χρειάστηκε ένα πειραματικό πρόγραμμα. Τούτο έδειξε σαφέστατα για ακόμη μια φορά τις αδυναμίες των δραστηριοτήτων πολιτιστικής πολιτικής στη Ευρωπαϊκή Ένωση. Ο πολιτικός αγώνας για τη χρηματοδότηση και τη διαμόρφωση των προγραμμάτων δεν αντιστοιχεί σε καμία περίπτωση στον όγκο των προγραμμάτων που χρειάζονται ενίσχυση. Από τις αιτήσεις του στάθηκε δυνατό να χρηματοδοτηθούν μόνον σχέδια με το ισχνό συνολικό ποσό των , εκατ. ευρώ. Στο προκείμενο πρόγραμμα το Συμβούλιο δεν ήταν διατεθειμένο να προσεγγίσει το Κοινοβούλιο ούτε κατά μία πεντάρα. Έτσι θα παραμείνουμε στο μέτριο ποσό των εκατ. ευρώ μέχρι το Το ποσό αυτό αντιστοιχεί στα έξοδα μια γερμανικής λυρικής σκηνής μετρίου μεγέθους για το ίδιο χρονικό διάστημα, ενώ εδώ στην Ευρώπη προβλέπεται για πέντε έτη και κατανέμεται σε κράτη. Αυτή είναι μια πολύ ακραία δυσαναλογία. Έτσι με όλο μας τον θυμό πρέπει να είμαστε ικανοποιημένοι ότι τουλάχιστον κατορθώσαμε να επιβάλουμε μερικά πράγματα ως προς το περιεχόμενο, πράγμα που ήδη αναφέρθηκε, και ευχαριστώ γι ' αυτό. Μας απομένει λοιπόν η ελπίδα, ότι κάποια μέρα θα μπορέσουμε παρ' όλ' αυτά να ωθήσουμε το Συμβούλιο σε μια αλλαγή πεποιθήσεων. Ίσως κάποτε κατανοήσει ότι οι πολιτιστικές δραστηριότητες της Ευρωπαϊκής Ένωσης δεν αποτελούν κίνδυνο αλλά ευκαιρία! Η πολιτιστική συνεργασία - και αυτό έχει ήδη αναφερθεί - συγκροτεί ταυτότητες σε πολύ μεγαλύτερο βαθμό από οποιανδήποτε οδηγία για τις μεταφορές, όσο σημαντική και να είναι αυτή. Η προώθηση του πολιτισμού τυγχάνει της γενικής αποδοχής πράγμα που οπωσδήποτε δεν μπορεί κανείς να ισχυριστεί για όλες τις πολιτικές αποφάσεις. Και σας ρωτώ: τι είναι αυτό που φοβάται το Συμβούλιο;  Κυρία Πρόεδρε, όποιος έχει την τιμή όπως εγώ να προεδρεύει της Επιτροπής Πολιτισμού, δεν μπορεί παρά να συμφωνήσει με τα λεγόμενα διαφόρων συναδέλφων και να συγχαρεί τον εισηγητή και την Επίτροπο, κυρία Reding, με την οποία εργάστηκε και η οποία, και κατά τη διαδικασία συνδιαλλαγής, συνάντησε στιγμές δυσκολίας και αγωνίστηκε κατά του Συμβουλίου, όπως είπαν όλοι οι ομιλητές. Είχα την ευκαιρία να διαπιστώσω πόσο έντονα διατυπώθηκε η αρχή για έναν πολιτισμό που είναι αναγκαίος στο επίπεδο της ευρωπαϊκής οργάνωσης, ο οποίος όμως έχει ελάχιστες πιθανότητες να ικανοποιήσει όλες τις απαιτήσεις που θα προβάλουν τα κράτη της Ευρώπης. Τονίζω μονάχα το προσωπικό μου παράπονο γιατί δεν καταφέραμε τελικά να εγκρίνουμε μια ρήτρα αναθεώρησης. Παραμένει, βέβαια, η διαθεσιμότητα και η διορατικότητα της κυρίας Reding, η οποία δεσμεύτηκε προσωπικά να επανεξετάσει το ζήτημα και να κάνει μια συνολική αξιολόγηση σε ένα χρόνο περίπου, ώστε να προσδιορίσει τη νέα κατάσταση. Τα πολιτιστικά προγράμματα - KALEIDOSCOPE, ARIANE και RAFAEL - που εγκρίθηκαν κατά τη διάρκεια των προηγούμενων ετών θα αντικατασταθούν από ένα μοναδικό πρόγραμμα, το "Πολιτισμός " , στο οποίο - πρέπει εδώ να το τονίσω με ιδιαίτερη έμφαση - ο εισηγητής επικρίνει μια θέση που πρέπει να προκαλέσει προβληματισμό σε ένα Ευρωπαϊκό Κοινοβούλιο - όπως ανέφερε και κάποιος από τους βουλευτές σήμερα το απόγευμα - η οποία όμως εξακολουθεί να φανερώνει τη μεγάλη σημασία του να αποτελούμε τμήμα μιας ευρείας κοινότητας, στα πλαίσια της οποίας η έκφραση του πολιτισμού είναι παράγοντας δημοκρατίας. Δε νομίζω ότι αυτά είναι ρητορείες, αλλά αντίθετα το νέο στοιχείο ενός σύγχρονου φιλελευθερισμού που εξισώνει τα ευρωπαϊκά κράτη και αποτελεί αποφασιστική καμπή για το Κοινοβούλιο και την Επιτροπή. Είμαστε απόλυτα συντονισμένοι με την πορεία αυτή και το αποτέλεσμα που προσκομίζουμε απόψε, παρά την ανεπάρκεια της χρηματοδότησης, πιστεύω ότι θα χρησιμεύσει στη μέγιστη προώθηση αυτής της στρατηγικής και αυτής της ευκαιρίας για την Ευρώπη, που είναι επιπλέον καθοριστική για τη δημιουργία ενός οικονομικού παράγοντα και ενός παράγοντα ανάπτυξης, όπως είναι δηλαδή ο πολιτισμός, το θεσμικό και οργανωτικό στοιχείο μιας μεγάλης κοινότητας ως προϋπόθεση της οικονομικής ανάπτυξης, όχι εντελώς διαφορετικό από αυτό που κατά πάσα πιθανότητα η Ευρώπη, με την πολιτιστική της κλίση, συνήθιζε να εννοεί παλιότερα. Δίδεται η υπεροχή στον άνθρωπο, η υπεροχή στο πολιτισμό, έναν πολιτισμό που μπορεί να επιφέρει οικονομική ανάπτυξη. Ας θαυμάσουμε αυτό το αποτέλεσμα, ας χαρούμε γι' αυτό και ας δώσουμε στους εαυτούς μας μια τιμητική διάκριση για το μεγάλο βήμα που πραγματοποιήσαμε όσον αφορά αυτή τη χρήσιμη στρατηγική.  Κυρία Πρόεδρε, θέλω κατ' αρχάς να ευχαριστήσω τον κ. Graηa Moura για τους ελιγμούς με τους οποίους προχώρησε μέσα από τις δυσκολίες και τα προβλήματα που συνθέτουν το σκηνικό αυτής της συνδιαλλαγής. Αρχίζοντας τη διαδικασία συνδιαλλαγής για το πρόγραμμα "Πολιτισμός " μου φαίνεται πως ταιριάζει απολύτως να έχουμε έναν ποιητή που θα καθοδηγεί τις προσπάθειές μας. Εξάλλου, επειδή αυτή η συνδιαλλαγή είναι κάπως περίπλοκη, πρέπει να ευχαριστήσουμε τον Αντιπρόεδρο κ. Imbeni για τις υποδειγματικές του διαπραγματευτικές δεξιότητες στη δαιδαλώδη πορεία προς την εξασφάλιση της συνετής κατανομής των δαπανών για τον πολιτισμό προκειμένου να δοθούν σε εμάς στην Κοινότητά μας. Τι είναι η Ευρώπη; Έχω την εντύπωση πως αυτό είναι το βασικό ερώτημα στο οποίο καλείται να απαντήσει το Ευρωπαϊκό Κοινοβούλιο, η Επιτροπή και το Συμβούλιο. Τι σημαίνει και τι μας προσφέρει η Ευρώπη πέρα και πάνω από τις παραμέτρους των εθνικών μας συνόρων; Η Ευρώπη είναι οι λαοί της, η ιστορία της και σήμερα ο συλλογικός της χαρακτήρας. Ο λόγος όμως που το πρόγραμμα "Πολιτισμός " έχει για μας τόσο μεγάλη σημασία είναι ο εξής: στοιχηματίζω πως στην ερώτηση "τι είναι η Ευρώπη" απαντάμε "είναι η τέχνη μας, η λογοτεχνία μας και η κληρονομιά μας." . Αυτό αντιπροσωπεύει το "Πολιτισμός " . Εκφράζει τη δυνατότητα να διατηρήσουμε μια ευρωπαϊκή ταυτότητα στον εικοστό πρώτο αιώνα, μια ταυτότητα που αποφεύγει την επανάληψη του διχασμού, του πολέμου, της φτώχειας, της καιροσκοπίας, της φτώχειας με την ουσιαστική της έννοια. Και επιπλέον - αυτό είναι πιο πεζό, κυρία Πρόεδρε - σημαίνει πως διαθέτουμε την ικανότητα να μαθαίνουμε από προηγούμενες πολιτικές πρωτοβουλίες, εφαρμόζοντάς τις σε νέα περιεκτικά εγκάρσια προγράμματα, τα οποία ωφελούν τους δημιουργικούς μας κλάδους όσο το έχουν σήμερα ανάγκη. Το εν λόγω πρόγραμμα προάγει την κινητικότητα και ανοίγει τις πόρτες του πολιτισμού στους κοινωνικά μειονεκτούντες και περιθωριοποιημένους. Λυπάμαι μόνο που για την προώθηση αυτού του προγράμματος δεν διαθέτουμε αρκετά χρήματα ώστε να ανταποκριθούμε στις φιλοδοξίες μας και να εξασφαλίσουμε την ικανότητά μας να φέρουμε σε πέρας το καθήκον μας.  Κυρία Πρόεδρε, κυρίες και κύριοι, να που φτάσαμε στο τέλος αυτής της μακράς διαδρομής. Μετά το στάδιο της συνδιαλλαγής, τα θεσμικά μας όργανα μπορούν πλέον να εγκρίνουν επισήμως το νέο πρόγραμμα-πλαίσιο "Πολιτισμός ". Θα έχουμε λοιπόν στη διάθεσή μας ένα όργανο απολύτως ικανό να αναπτύξει κατά την προσεχή πενταετία μια σαφή, καλά διαρθρωμένη και, είμαι σίγουρη, αποδοτική δράση, υπέρ του πολιτιστικού τομέα. Με ικανοποίηση χαιρετίζω σήμερα αυτό το ευτυχές τέλος και σας εκφράζω τις ευχαριστίες μου. Ευχαριστώ όλους εκείνους, σε αυτό το Κοινοβούλιο, οι οποίοι εργάστηκαν προκειμένου να καταστεί δυνατό ένα καλό τέλος για τη συνδιαλλαγή. Ιδιαιτέρως θέλω να ευχαριστήσω την Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού, και κυρίως τον εισηγητή της κ. Graηa Moura, τον πρόεδρό της κ. Gargani, την αντιπροσωπεία του Ευρωπαϊκού Κοινοβουλίου και τους ιθύνοντες των πολιτικών ομάδων, την επιτροπή συνδιαλλαγής και τον πρόεδρό της κ. Imbeni. Όλοι είχαν μια εποικοδομητική, ισορροπημένη και καθοριστική συμβολή. Καθ' όλη τη διάρκεια αυτής της διαπραγμάτευσης, βοήθησαν σημαντικά και πρέπει να πούμε ότι η διαπραγμάτευση, μολονότι δύσκολη και σκληρή μερικές φορές, διεξήχθη ωστόσο σε χρόνο ρεκόρ. Τώρα διαθέτουμε ένα πρόγραμμα-πλαίσιο, το πρώτο αυτού του είδους για τον πολιτιστικό τομέα, το οποίο μας επιτρέπει να αντιμετωπίζουμε τη δράση μας από μια νέα οπτική γωνία και να δραστηριοποιούμαστε υπέρ του πολιτισμού με τρόπο πιο σφαιρικό αλλά επίσης και πιο ολοκληρωμένο και διεισδυτικό. Θα ήθελα να μοιραστώ μαζί σας την χαρά μου γι' αυτά τα ικανοποιητικά αποτελέσματα, τα οποία πρέπει να μας δίνουν τη δυνατότητα, παρά τη δημοσιονομική κατάσταση η οποία δεν ανταποκρίνεται στις φιλοδοξίες μας, να αντιμετωπίσουμε το μέλλον με απόλυτα θετικό τρόπο. Θα ήθελα επίσης να υπογραμμίσω αυτό που είπε προηγουμένως ο πρόεδρος Gargani: η Επιτροπή έκανε μια δήλωση σχετικά με την ενδιάμεση αξιολόγηση. Δήλωσε ότι επ' ευκαιρία της έκθεσης που πρέπει να εκπονήσει σύμφωνα με το άρθρο της απόφασης του Ευρωπαϊκού Κοινοβουλίου και του Συμβουλίου, θα προβεί σε αξιολόγηση των αποτελεσμάτων του προγράμματος και η αξιολόγηση αυτή θα αφορά επίσης τους δημοσιονομικούς πόρους στο πλαίσιο των δημοσιονομικών προοπτικών της Κοινότητας. Εάν κριθεί αναγκαίο, η έκθεση θα περιλαμβάνει πρόταση τροποποίησης της απόφασης και όλα αυτά πριν την ή Ιουνίου Κυρίες και κύριοι, αγαπητοί βουλευτές, πρόκειται για μια επίσημη δέσμευση και όχι απλώς για μια πρόταση που θα μείνει κενό γράμμα. Όλα αυτά πρέπει να μας οδηγήσουν στην ενίσχυση της δράσης μας υπέρ της αξιοποίησης ενός κοινού πολιτιστικού χώρου, εντός του οποίου θα μπορέσουν να ανθίσουν περαιτέρω οι πολιτισμοί μας με όλες τις ιδιαιτερότητες και τις διαφορές τους. Όμως, επιπλέον θα μπορούν να εμπλουτίζονται αμοιβαία, και οι άλλοι ευρωπαίοι πολίτες θα μπορούν να συμμετέχουν πλήρως. Σε αυτό συνέβαλε επίσης η δράση του Κοινοβουλίου, το οποίο θέλησε να πραγματοποιηθούν περισσότερες μικρές δράσεις που θα προσεγγίζουν τις ρίζες των πολιτών παρά μεγάλες δράσεις εντυπωσιακού εκτοπίσματος. Αυτό θα έχει ως αποτέλεσμα το πρόγραμμα "Πολιτισμός " να καταστεί το πρόγραμμα του πολίτη. Αυτή η αυξημένη συμμετοχή των πολιτών μας, την οποία εύχομαι, ελπίζω να είναι λοιπόν όσο το δυνατό ευρύτερη και πιο γόνιμη και δεσμεύομαι να εργαστώ ώστε, στην πενταετία που καλύπτει το πρόγραμμα, να καταστεί απτή πραγματικότητα. Ξέρω ότι εσείς, οι βουλευτές, θα εργαστείτε στις περιφέρειες σας, στις χώρες σας, μαζί με όσους συμμετέχουν στο πρόγραμμα προκειμένου όλα αυτά τα μικρά άνθη, όπως είπε και κάποιος συνάδελφος, να συνθέσουν ένα τεράστιο πολύχρωμο χαλί. Θα ήθελα το πρόγραμμα αυτό να καταστεί απτή πραγματικότητα και ο πολιτισμός να αντιπροσωπεύει για τους πολίτες μας, όχι μόνο έναν παράγοντα πλούτου, τόσο σε προσωπικό όσο και σε κοινωνικο-οικονομικό επίπεδο, αλλά επίσης ένα δικαίωμα που θα πρέπει να διασφαλιστεί, καθώς και την απόδειξη μιας ανακτημένης ευτυχισμένης συνύπαρξης στο εσωτερικό της Ένωσης. Αυτά είναι όσα κομίζει το ευρωπαϊκό πρόγραμμά μας "Πολιτισμός ". Δεν πρόκειται για ανταγωνισμό μεταξύ των πολιτιστικών πολιτικών των διαφόρων κρατών μελών. Οι πολιτικές αυτές είναι απαραίτητες και θα ήθελα να τις δω να αναπτύσσονται περισσότερο. Πρόκειται πολύ απλά για μια προσθήκη, για μια συμπληρωματικότητα, πρόκειται για το γεφύρωμα των διαφορετικών πολιτισμών των διαφόρων χωρών μας. Επομένως, κατά τη γνώμη μου, η διεύρυνση και η ενίσχυση της συμμετοχής των ευρωπαίων πολιτών στον πολιτιστικό τομέα αποτελεί θεμελιώδες καθήκον που δικαιολογεί τις προσπάθειές μας και με βάση αυτό θα πρέπει να μετρήσουμε την επιτυχία της δράσης μας και της Ένωσής μας. Πολύ σωστά, το επεσήμαναν διάφοροι βουλευτές: εάν μια Ένωση βασίζεται αποκλειστικά στην οικονομία, είναι εξαρχής καταδικασμένη. Εάν όμως δημιουργήθηκε από πολιτισμό, εάν αποτελείται από πολιτισμικά στοιχεία, εάν συγκροτήθηκε από τη συμμετοχή, τότε θα ακμάσει. Αυτή είναι η βάση, κυρίες και κύριοι, που ζητώ να αναπτυχθεί και θα λάβω υπόψη μου ιδιαιτέρως τους εξής πέντε άξονες: πρώτον, την παροχή καινοτόμων ευκαιριών στους δημιουργούς μας, ώστε το ταλέντο τους να βρει στο πρόγραμμά μας τη στήριξη που του αξίζει. Δεύτερον, ενθάρρυνση των ανταλλαγών, της κινητικότητας, της κατάρτισης στον πολιτιστικό τομέα. Τρίτον, στήριξη των συνεργασιών μεταξύ πολιτιστικών φορέων. Τέταρτον, διεύρυνση του κοινού κυρίως δίδοντας μεγάλο χώρο στους νέους και πέμπτον, διαφύλαξη και καλύτερη γνωριμία με την κοινή κληρονομιά ευρωπαϊκής εμβέλειας, καθώς και με την ιστορία των ευρωπαϊκών λαών. Το νέο πρόγραμμα, με τη δομή του, την οργάνωσή του η οποία βασίζεται στη διαφάνεια, την αποτελεσματικότητα και την ισορροπία θα αποτελέσει, είμαι βέβαιη γι' αυτό, ένα αποδοτικό μέσο θεμελιώδους σημασίας στην υπηρεσία της δράσης μας. Κυρία Πρόεδρε, ευχαριστώ για μια ακόμη φορά το Κοινοβούλιο τόσο για τη στήριξή του όσο και για το γεγονός ότι για μια ακόμη φορά απέδειξε τη σημασία που προσδίδει στον πολιτισμό στο πλαίσιο της Ένωσης. Είμαι σίγουρη ότι δεν θα απογοητευτεί για τη στήριξή που μας παρείχε και δεσμεύομαι να το ενημερώνω εγώ προσωπικά, σε τακτά χρονικά διαστήματα, σχετικά με τα διάφορα στάδια εφαρμογής της δράσης μας, της δράσης των πολιτών μας, για την οποία ευελπιστώ ότι θα είναι μια σπουδαία δράση για το μέλλον της Ένωσης.  Ευχαριστώ, κυρία Επίτροπε. Νομίζω ότι μπορούμε να ευχαριστήσουμε ακόμη μια φορά τον εισηγητή μας. Η συζήτηση έληξε. Η ψηφοφορία θα διεξαχθεί αύριο στις  Οχήματα εκτός λειτουργίας Η ημερήσια διάταξη προβλέπει τη συζήτηση της σύστασης για τη δεύτερη ανάγνωση , εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση που καθόρισε το Συμβούλιο για την έκδοση οδηγίας του Ευρωπαϊκού Κοινοβουλίου και του Συμβουλίου που αφορά τα οχήματα στο τέλος του κύκλου ζωής τους )  Κύριε Πρόεδρε, αξιότιμοι κυρίες και κύριοι, αγαπητοί συνάδελφοι, εννέα εκατομμύρια αυτοκίνητα αποσύρονται και καταλήγουν κάθε χρόνο στην Ευρώπη στην πρέσα και στα παλιοσίδερα. Αυτά τα εννέα εκατομμύρια αυτοκίνητα, μολονότι δεν μπορούν πλέον να λειτουργήσουν, έχουν την ιδιότητα να αποτελούν αντικείμενο διασυνοριακού εμπορίου και λαθρεμπορίου όχι μόνο στο εσωτερικό της Κοινότητας, αλλά και πέρα από τα σύνορά της. Γι' αυτό είναι κατ' αρχήν σωστό να ορίσει η Ευρωπαϊκή Ένωση κοινοτικούς κανόνες για την ανακύκλωση και την επεξεργασία αυτών των εννέα εκατομμυρίων οχημάτων ανά έτος. Όπως πιστεύουμε, η οδηγία παρουσιάζει ορισμένες αδυναμίες που θα θέλαμε να επεξεργαστούμε εδώ στο Σώμα προκειμένου να έχουμε τελικά μια πραγματικά μελλοντοστραφή οδηγία. Για τον λόγο αυτό υπάρχουν πολλές τροπολογίες. Προσωπικά πιστεύω πως το πεδίο εφαρμογής της συγκεκριμένης οδηγίας ξεπερνά τον στόχο της. Δεν θεωρώ αναγκαίο να περιληφθούν στην οδηγία αυτή τα ιστορικά οχήματα ή τα οχήματα με συλλεκτική αξία. Ούτε πιστεύω πως πρέπει να περιλαμβάνονται σε αυτή οι μοτοσυκλέτες, γιατί στον τομέα αυτό η ανακύκλωση είναι τόσο διαδεδομένη που δεν χρειάζεται σχετική ευρωπαϊκή οδηγία. Επίσης, δεν επιδιώκω οπωσδήποτε τόσο μεγάλο ποσοστό ανακύκλωσης ειδικών οχημάτων. Επιθυμία μου είναι τα οχήματα ειδικής χρήσης, όπως τα ασθενοφόρα, να συμβάλλουν σε μεγάλο βαθμό στη σωτηρία ανθρώπων: αυτό είναι το κύριο μέλημά μου ως προς αυτά. Κατά τη γνώμη μου, η οδηγία καλύπτει ικανοποιητικά τις υποχρεώσεις ως προς τα πιστοποιητικά καταστροφής των οχημάτων στην Ευρώπη. Μπορούμε να την αφήσουμε όπως πρότεινε η Επιτροπή. Τα κράτη μέλη θα φροντίσουν για τη δημιουργία κατάλληλων εγκαταστάσεων υποδοχής που θα αφαιρούν από τα οχήματα τα υγρά, π.χ. θα εναποτίθενται εκεί πάνω από εκατομμύρια λίτρα χρησιμοποιημένων ορυκτελαίων, θα αφαιρούνται τα υγρά φρένων κ.λπ.. Σημαντικό στοιχείο της οδηγίας αποτελεί το ερώτημα τι να κάνουμε τα παλιά ανταλλακτικά και τα πρεσαρισμένα προϊόντα. Δεν πρέπει να παραβλέπουμε το γεγονός ότι το ποσοστό της ανακύκλωσης και ανάκτησης και όλων αυτών είναι μεν σημαντικό ζήτημα, δεν είναι όμως το μόνο σημαντικό. Μην ξεχνάτε, σας παρακαλώ, ότι από την περιβαλλοντική επιβάρυνση που δημιουργεί η κίνηση ενός αυτοκινήτου το % οφείλεται στην ίδια την κυκλοφορία του, το % στην επεξεργασία και το % στην κατασκευή του. Κατά συνέπεια, τα ποσοστά δεν είναι η μόνη παράμετρος που έχει σημασία για τη συμβατότητα με το περιβάλλον, παρά μία παράμετρος ανάμεσα σε πολλές. Είμαι της άποψης ότι πρέπει να έχουμε αυστηρούς στόχους. Τα ποσοστά όμως δεν πρέπει να καταλήξουν αυτοσκοπός, παρά πρέπει να καταλάβουμε ότι έχει σημασία η συνολική εκτίμηση της επιβάρυνσης του περιβάλλοντος από τα αυτοκίνητα. Εγώ θα προτιμούσα να περάσουμε από το σημερινό αυτοκίνητο, που έχει βάρος κιλά και διανύει κατά μέσον όρο χιλιόμετρα, σε ένα αυτοκίνητο που μελλοντικά θα ζυγίζει μόνο κιλά, αλλά θα διανύει επίσης χιλιόμετρα, γιατί στην περίπτωση αυτή θα μετακινούνταν κιλά επί χιλιόμετρα λιγότερο. Αυτό αποτελεί γνήσια πρόοδο στην περιβαλλοντική πολιτική, γιατί επιφέρει μεγάλη μείωση του διοξειδίου του άνθρακα, και αυτό είναι το σημαντικό, αν έχω καταλάβει καλά το Πρωτόκολλο του Κυότο. Γι' αυτό πιστεύουμε ότι οχήματα που στο μέλλον θα κατασκευάζονται αποδεδειγμένα με εντυπωσιακές μεθόδους έτσι ώστε να είναι ελαφρά, θα παράγουν λιγότερο διοξείδιο του άνθρακα και θα λάβουν συνεπώς ειδικό προτιμησιακό καθεστώς ως προς την ποσόστωση καύσης. Η σχετική απόφαση δεν θα πρέπει να λαμβάνεται στο κάθε κράτος μέλος. Εσείς, κυρία Επίτροπε, και το επιτελείο σας θα πρέπει να αποφασίσετε αν αυτά τα ελαφρά οχήματα - πολλοί μιλούν και για οχήματα κατανάλωσης τριών λίτρων - θα λάβουν ειδικό προτιμησιακό καθεστώς. Αποψή μας είναι πως αυτό είναι σωστό. Επιτρέψτε μου να πω κάτι σχετικά με τις δαπάνες. Ορισμένοι υποστηρίζουν πως είναι σωστό και πολύ φιλικό προς τον καταναλωτή να αναλάβουν το σύνολο των δαπανών οι κατασκευαστές. Αυτό όμως δεν είναι καθόλου σίγουρο, γιατί οι κατασκευαστές θα μεταφέρουν ολόκληρο το κόστος στους καταναλωτές και θα αποκτήσουν μονοπώλιο ανακύκλωσης, που θα τους δοθεί από το κράτος. Σας προειδοποιώ να μην εγκρίνετε κάτι τέτοιο. Υπάρχουν τροπολογίες όπου προτείνεται να μοιρασθεί το κόστος εξίσου μεταξύ των κατασκευαστών και όσων αγοράζουν καινούργια αυτοκίνητα. Ένα τέτοιο σύστημα, με όποια μορφή κι αν το φαντασθείτε, θα επιτρέψει να αποσύρονται από το όλα τα υπάρχοντα οχήματα χωρίς επιβάρυνση του τελευταίου κατόχου. Αυτή είναι και η σαφής επιθυμία της Ομάδας μου. Η πρότασή μας να μοιρασθεί το κόστος παρουσιάζει ένα πολύ σημαντικό πλεονέκτημα: συγκεκριμένα, έτσι δεν θα γίνουμε αμέσως μόλις ψηφισθεί η εν λόγω οδηγία υποψήφιοι να παρουσιασθούμε στο Ευρωπαϊκό Δικαστήριο. Γιατί η αναδρομική ισχύς που απασχολεί και ανησυχεί την αυτοκινητοβιομηχανία αποτελεί σοβαρό πρόβλημα που πρέπει να το αντιμετωπίσουμε με τον κατάλληλο τρόπο. Για τον λόγο αυτό προτείνω να μοιραστούν οι δαπάνες μεταξύ πρώτου αγοραστή και κατασκευαστή. Ως προς τα υλικά, φυσικά χρειάζεται να επιβληθεί απαγόρευση. Υπάρχουν στα αυτοκίνητα επικίνδυνα υλικά που πρέπει να απαγορευθούν μόνιμα. Για να γίνει αυτό χρειαζόμαστε ένα μέσο άσκησης πίεσης. Η Επιτροπή υπέβαλε ορισμένες πολύ αυστηρές προτάσεις, και εμείς διατυπώσαμε εναλλακτικές λύσεις γι' αυτές. Υπάρχουν πολλές καλές τροπολογίες. Το Κοινοβούλιο διαθέτει σήμερα ευρύτερες αρμοδιότητες. Ας τις αξιοποιήσουμε! Ας βρούμε το θάρρος να παρουσιάσουμε και να επεξεργαστούμε μια οδηγία στραμμένη προς το μέλλον. Η διατύπωση μιας οδηγίας ως αυτοσκοπός δεν είναι ενέργεια αντάξια του Σώματος. Ζητώ την υποστήριξή σας!  Κύριε Πρόεδρε, νιώθω σχεδόν ανακουφισμένη: ουφ, φθάσαμε επιτέλους στη δεύτερη ανάγνωση σχετικά με αυτή την οδηγία, για την οποία δουλέψαμε πολύ, όπως δούλεψε βεβαίως σκληρά και ο εισηγητής της, ο κ. Florenz. Κατά τη γνώμη μου, η παρούσα οδηγία δεν είναι καθόλου ικανοποιητική, επειδή δεν απαντά στο πραγματικό ερώτημα τι θα κάνουμε με τα ήδη εγκαταλειμμένα οχήματα, τα οποία μπορούν σήμερα να απομακρυνθούν μόνο με έξοδα της τοπικής αρχής, και επομένως των φορολογούμενων. Δεν εφαρμόζουμε επομένως την αρχή "ο ρυπαίνων πληρώνει" . Τα ήδη εγκαταλειμμένα οχήματα είναι επίσης εγκαταλειμμένα από αυτή την κοινοτική νομοθεσία, αφού δεν καλύπτονται ούτε από τα κείμενα σχετικά με τα απόβλητα ούτε από το παρόν κείμενο σχετικά με τα οχήματα εκτός λειτουργίας. Το μόνο θετικό αυτής της οδηγίας είναι η πρόβλεψη για το μέλλον. Ωστόσο, δεν καταφέραμε να επιλύσουμε το πρόβλημα των ήδη παλιών οχημάτων που χρησιμοποιούνται σήμερα και η ανακύκλωση των οποίων θα κοστίσει πολύ περισσότερο. Αντίθετα, μπορούμε να είμαστε αρκετά σίγουροι για το μέλλον, γιατί γνωρίζουμε τις προσπάθειες που είναι έτοιμοι να καταβάλουν οι κατασκευαστές αυτοκινήτων, αφενός για να βρουν υλικά που ανακυκλώνονται πιο εύκολα και αφετέρου για να οργανώσουν τον κλάδο ανακύκλωσης. Θα επιμείνω επίσης στην ανάγκη να διατηρήσουμε κάποια ευελιξία μεταξύ της ανακύκλωσης, της επαναχρησιμοποίησης και της καύσης για τα νέα ιδιαιτέρως ελαφρά υλικά που επιτρέπουν τη μείωση της κατανάλωσης των οχημάτων, και επομένως των εκπομπών. Πρόκειται για πρόβλημα συμβατότητας μεταξύ των οδηγιών μας για τα οχήματα εκτός λειτουργίας και των παλαιών οδηγιών, μεταξύ άλλων για πετρελαιοκίνητα , τις οποίες ψηφίσαμε πριν από μερικά χρόνια. Μπορούμε επομένως να εκφράσουμε την ικανοποίησή μας για τη σύνεση που επέδειξε η Επιτροπή Περιβάλλοντος, Δημόσιας Υγείας και Πολιτικής των Καταναλωτών επανεισάγοντας, προς άρση κάθε αμφιβολίας, την εξαίρεση σχετικά με τα "ιστορικά οχήματα" , τα οποία αποτελούν μέρος της βιομηχανικής και πολιτιστικής μας κληρονομιάς. Συμπερασματικά, θα έλεγα πως η παρούσα οδηγία δεν είναι αρκετά φιλόδοξη να επιλύσει τα προβλήματα που συνδέονται με τον σημερινό στόλο αυτοκινήτων και πως επιδεικνύει αρκετά μεγάλη υποκρισία όσον αφορά την τύχη των παραπεταμένων σαράβαλων που εξακολουθούν να συσσωρεύονται στα δάση, στις λίμνες και στα πάρκα μας. Για μια ακόμα φορά δεν εφαρμόζεται η αρχή "ο ρυπαίνων πληρώνει" , και αυτός που πληρώνει πάντα είναι ο φορολογούμενος.  Κύριε Πρόεδρε, κυρία Επίτροπε, αγαπητοί συνάδελφοι, κοιτάζοντας κανείς τα φυλλάδια που μοιράστηκαν τις τελευταίες εβδομάδες νομίζει πως εδώ συζητάμε για τεράστια οικολογική καταστροφή ή για τον θάνατο της ευρωπαϊκής αυτοκινητοβιομηχανίας. Τίποτα από τα δύο δεν ισχύει. Πρέπει να αναγνωρίσουμε με αντικειμενικότητα πως η οδηγία για την οποία συζητάμε είναι καλή. Φέρνει οικολογική πρόοδο για την Ευρώπη και, αν την ενσωματώσουμε στη νομοθεσία και τη δρομολογήσουμε, θα μπορούμε να νιώθουμε υπερήφανοι. Υπάρχει ωστόσο ένα σημείο διαφωνίας. Το σημείο αυτό είναι σχετικά μικρής σημασίας συγκρινόμενο με την εμβέλεια της οδηγίας, ωστόσο παραμένει επίμαχο. Πρόκειται για το κόστος της ανακύκλωσης. Στο σημείο αυτό υπάρχει θεμελιώδης διαφορά από τη συζήτηση που έγινε πέρυσι στο Συμβούλιο. Εκεί δηλαδή εξισώθηκαν αδιάκριτα η απαλλαγή του τελευταίου κατόχου από κάθε δαπάνη και το ζήτημα της χρηματοδότησης της ανακύκλωσης, ενώ τέθηκε υπό αμφισβήτηση η απαλλαγή του τελευταίου κατόχου από την επιβάρυνση. Εμείς λάβαμε τον Φεβρουάριο του περασμένου έτους στο Σώμα μια ξεκάθαρη απόφαση: για μας δεν τίθεται υπό συζήτηση η απαλλαγή του τελευταίου κατόχου από τις δαπάνες ανακύκλωσης, και ειδικά εμείς οι Σοσιαλδημοκράτες παραμένουμε πιστοί σε αυτή τη θέση. Ποιος όμως θα πληρώσει για την ανακύκλωση των οχημάτων; Για εμάς είναι σαφές ότι το κόστος για τα νέα οχήματα πρέπει να αναληφθεί από τον κατασκευαστή, γιατί έτσι θα ωθηθούν και οι κατασκευαστές να σχεδιάζουν και να κατασκευάζουν αυτοκίνητα φιλικότερα προς το περιβάλλον. Τι θα γίνει όμως με τα οχήματα που κυκλοφορούν ήδη; Ένα παράδειγμα: αν η εταιρία Rover στη Μεγάλη Βρετανία αναλάμβανε την ευθύνη για όλα τα παλιά αυτοκίνητα, θα αναλάμβανε την ευθύνη για , εκατομμύρια αυτοκίνητα στην ΕΕ και θα έπρεπε να εξοικονομήσει αμέσως εκατ. ευρώ για τα έξοδα της επικείμενης ανακύκλωσης, ενώ ένας κατασκευαστής από την Κορέα που κατασκευάζει παρόμοια αυτοκίνητα θα πρέπει να εξοικονομήσει ψίχουλα, όπως είπε κάποτε ένας εκπρόσωπος της Γερμανικής Τράπεζας. Πρόκειται για στρέβλωση του ανταγωνισμού που δεν έχει καμία σχέση με την προστασία του περιβάλλοντος και το μόνο που επηρεάζει είναι η επενδυτική δύναμη και οι θέσεις εργασίας των ανθρώπων που κατασκευάζουν αυτοκίνητα εδώ στην Ευρώπη. Ως εκ τούτου, προτείνουμε να δημιουργηθεί ένα ταμείο για τα παλιά οχήματα, από το οποίο θα πληρώνονται τα έξοδα απόσυρσης και ανακύκλωσης των παλιών οχημάτων, ώστε να εξασφαλισθεί η ισχύς της αρχής της απαλλαγής από τη δαπάνη. Καταλαβαίνω τους συναδέλφους από χώρες όπου δεν κατασκευάζονται αυτοκίνητα όταν λένε: οι κατασκευαστές πρέπει να αναλάβουν όλες τις δαπάνες, εμάς δεν μας ενδιαφέρει το πρόβλημα της στρέβλωσης του ανταγωνισμού και των αποθεματικών! Παρακαλώ όμως τους εν λόγω συναδέλφους να δείξουν αλληλεγγύη προς τα περισσότερα από εκατομμύρια ανθρώπων που απασχολεί η ευρωπαϊκή αυτοκινητοβιομηχανία, οι οποίοι ζουν από αυτή, προκειμένου να διασφαλιστούν και μελλοντικά οι συγκεκριμένες θέσεις εργασίας. Είμαι υπέρ αυστηρών περιβαλλοντικών προδιαγραφών, το γνωρίζετε από το πρόγραμμα "auto-oil" και τη συζήτηση για τις ανώτατες τιμές εκπομπής αερίων. Ωστόσο, πιστεύω πως πρέπει να ισχύουν για όλους οι ίδιες προδιαγραφές!  Κύριε Πρόεδρε, κυρία Επίτροπε, συνάδελφοι, νομίζω πως χρειαζόμαστε αυτή την οδηγία. Πρώτον, επειδή σε αυτή υπάρχουν σαφείς περιβαλλοντικοί στόχοι. Δεύτερον, επειδή αυτή η οδηγία είναι δυνατόν να ενθαρρύνει την ανακύκλωση, και αυτό είναι σημαντικό. Τρίτον, επειδή υπάρχει μια σαφής διαδικασία για την αντιμετώπιση της ρύπανσης λόγω βαρέων μετάλλων. Και αυτό είναι ένα σημαντικό σημείο. Η οδηγία προσφέρει ένα ευρωπαϊκό πλαίσιο, μεταξύ άλλων και για κράτη μέλη τα οποία διαθέτουν ήδη ένα σύστημα και επιθυμούν να συνεχίσουν να εργάζονται με το σύστημα αυτό. Πρέπει επομένως να διατηρήσουμε πρώτα απ' όλα τα ποσοστά ανακύκλωσης, επειδή κατ' αυτόν τον τρόπο ενθαρρύνεται φυσικά η τεχνολογική ανανέωση, δηλαδή οι τρόποι αντιμετώπισης υλικών για τα οποία δεν γνωρίζουμε τι πρέπει να κάνουμε προκειμένου να εξευρεθεί σχετικά μια λύση. Κατά δεύτερον, πρέπει να διατηρήσουμε στοιχεία τα οποία περιλαμβάνονται στην κοινή θέση. Δηλαδή, τη δωρεάν απόσυρση από το όλων των αυτοκινήτων χωρίς επιβάρυνση για τον τελευταίο ιδιοκτήτη. Αυτό είναι φυσικά ένα πολύ σημαντικό σημείο. Και αυτό δεν χρειάζεται να αλλαχθεί. Πρόκειται, στην περίπτωση αυτή, για μια τόσο μεγάλη επιβάρυνση; Υπάρχει κάτι το οποίο δεν πρέπει να ξεχνάμε. Η οδηγία αναφέρεται σε άρτια αυτοκίνητα, δηλαδή σε αυτοκίνητα όπου δεν λείπουν βασικά μέρη. Ελάχιστα από τα άρτια αυτοκίνητα, ισχυρίζονται οι ειδικοί, είναι άχρηστα. Κι αυτό επειδή η ανακύκλωση και η επαναχρησιμοποίηση μερών είναι ένας τομέας ο οποίος δεν γνωρίζει αναγκαστικά απώλειες, παρά το αντίθετο. Υπάρχει επί του παρόντος μια σειρά επιχειρήσεων οι οποίες ζουν από αυτό, αποκομίζοντας μάλιστα μη ευκαταφρόνητο κέρδος. Αυτή η οδηγία ενθαρρύνει το σύνολο αυτού του τομέα. Πρόκειται για έναν τομέα μικρών και μεσαίων επιχειρήσεων. Έχοντας υπόψη ότι το κόστος μεταφοράς σε αυτή την περίπτωση είναι υψηλό, θα πρέπει να υπάρξει ένα πλήρως αποκεντρωμένο σύστημα, επειδή η μετακίνηση για περισσότερα από χλμ. ενός εγκαταλελειμμένου αυτοκινήτου δεν αποτελεί αποδοτική δραστηριότητα. Θεωρώ ορθό να μην ισχύει αυτή η οδηγία για τα "ιστορικά αυτοκίνητα" , και νομίζω ότι αυτό θα πρέπει να το προσθέσουμε. Επομένως, θεωρώ πως πρέπει να εξαιρέσουμε τα αυτοκίνητα με συλλεκτική αξία. Είναι επίσης ορθό να εναποθέσουμε σαφώς την ευθύνη στον παραγωγό. Αυτή είναι μια βασική αρχή, την οποία πρέπει να διατηρήσουμε. Αυτός είναι υπεύθυνος για τον σχεδιασμό και επομένως αυτός μπορεί να πράξει πολλά για το περιβάλλον κατά τον σχεδιασμό. Πρέπει ακόμη να επιμείνουμε οι παραγωγοί να αναλαμβάνουν όλες τις δαπάνες ή σημαντικό μέρος των δαπανών, όπως αναφέρεται στην κοινή θέση. Πιστεύω πως αυτή είναι μια ισορροπημένη διατύπωση, η οποία δεν αποκλείει μια σειρά άλλων ενεργειών, και νομίζω πως θα πρέπει να τη διατηρήσουμε. Για τον λόγο αυτό η Ομάδα μας θα παραμείνει όσο το δυνατόν εγγύτερα στην κοινή θέση και δεν θα επιδιώξει την αλλαγή των σημαντικών σημείων της. Κι αυτό επειδή γνωρίζουμε φυσικά όλοι ότι στο Συμβούλιο η κοινή αυτή θέση επιτεύχθηκε πολύ δύσκολα και ότι για να επιτευχθεί χρειάστηκε μια να εξευρεθεί μια πολύ δύσκολη ισορροπία. Πιστεύω πως εμείς από την πλευρά μας δεν έχουμε το δικαίωμα να θέσουμε σε κίνδυνο αυτή την κοινή θέση, επειδή πρόκειται για μια οδηγία την οποία χρειαζόμαστε απόλυτα για περιβαλλοντικούς λόγους. Σας ζητώ να στηρίξετε αυτή την κοινή θέση. Η Ομάδα μας πρόκειται, και σε αυτή την περίπτωση, να πράξει όσο το δυνατόν περισσότερα για περιβαλλοντικούς λόγους και επειδή αυτή τη στιγμή διαθέτουμε αυτή την οδηγία και επειδή πρόκειται για μια ισορροπημένη οδηγία, η οποία εξισορροπεί μια σειρά θεμάτων και μια σειρά ενστάσεων, όπως π.χ. αυτή που αφορά την κατανομή του κόστους.  Κύριε Πρόεδρε, συνάδελφοι, σήμερα πρέπει να λάβουμε μια σημαντική απόφαση: κατά πόσον το Ευρωπαϊκό Κοινοβούλιο υποστηρίζει την οικολογική αρχή της ευθύνης του παραγωγού, που σημαίνει πως την ευθύνη για τα αυτοκίνητα όταν φθάνουν σε αχρηστία φέρουν οι κατασκευαστές τους. Οι Χριστιανοδημοκράτες υποστηρίζουν, αντίθετα, με την τροπολογία πως οι κατασκευαστές αυτοκινήτων και οι ιδιοκτήτες πρέπει να μοιράζονται εξ ημισείας το κόστος. Η οδηγία περί συσκευασιών, στην οποία ισχύει αυτός ο εξ ημισείας συμβιβασμός, μπορούμε να διαπιστώσουμε ότι δεν λειτουργεί. Οι συσκευασίες εξακολουθούν να αποτελούν ένα τεράστιο πρόβλημα για την Ευρώπη και μια επιβάρυνση για το περιβάλλον. Μέρος των Σοσιαλιστών, υπό την ηγεσία του Bernd Lange, τάσσεται υπέρ, ότι δηλαδή αυτή η αρχή είναι θετική, αλλά θα πρέπει να ισχύσει αμέσως από το ή το , σύμφωνα με την τροπολογία Στην κοινή θέση αναφέρεται το έτος Σύμφωνα με την Ομάδα των Πρασίνων, το χρονικό αυτό περιθώριο είναι υπεραρκετό για την επαρκή προετοιμασίας της αυτοκινητοβιομηχανίας. Ζητώ από τους συναδέλφους μου να μην υποστηρίξουν την τροπολογία , που υπέβαλαν οι Χριστιανοδημοκράτες, και , που υπέβαλε ένα τμήμα των Σοσιαλιστών. Όταν οι κατασκευαστές αυτοκινήτων αναλαμβάνουν οι ίδιοι το κόστος για την ανακύκλωση των αυτοκινήτων τους, τότε θα φροντίσουν να σχεδιάζουν τα αυτοκίνητα κατά τρόπο ώστε τα μέρη τους να επαναχρησιμοποιούνται ευκολότερα και φθηνότερα. Τότε το προβληματικό πλαστικό, το PVC, θα εξαφανισθεί από τα αυτοκίνητα και θα αντικατασταθεί από βιοπλαστικό προερχόμενο από φυτά. Τέλος, αυτό είναι φθηνότερο και για τους καταναλωτές. Επί μια εικοσαετία η πλειοψηφία του Κοινοβουλίου προσπαθεί να καταστήσει την ευρωπαϊκή περιβαλλοντική πολιτική πιο πράσινη. Σήμερα υπάρχει κίνδυνος να χαθεί αυτή η πράσινη θέση εξαιτίας των πιέσεων των γερμανικών και γαλλικών αυτοκινητοβιομηχανιών. Γι' αυτό, συνάδελφοι, καταψηφίστε τις τοπολογίες και Εμείς στην Ομάδα των Πρασίνων υποστηρίζουμε σε γενικές γραμμές την κοινή θέση.  Κύριε Πρόεδρε, οι ρύποι που προέρχονται από τα αυτοκίνητα εκτός λειτουργίας είναι ένα από τα μεγαλύτερα περιβαλλοντικά προβλήματα μας, τόσο όσον αφορά τον όγκο των αποβλήτων όσο και τους ρύπους από τις επιβλαβείς για το περιβάλλον ουσίες. Γι' αυτόν τον λόγο εμείς της Συνομοσπονδιακής Ομάδας της Ευρωπαϊκής Ενωτικής Αριστεράς-Αριστερά των Πρασίνων των Βορείων Χωρών επιθυμούμε τη θέσπιση σε αυτόν τον τομέα ενός όσο το δυνατόν πιο ολοκληρωμένου και συνεπούς κανονιστικού πλαισίου. Με αυτή την οδηγία μάς δίνεται η δυνατότητα να κάνουμε ένα μεγάλο βήμα, αυτό όμως προϋποθέτει να μην κατακερματιστεί και να αποδυναμωθεί η θέση του Συμβουλίου κατά τη διαδικασία της ανάγνωσης στο Κοινοβούλιο. Πολλές από τις προτάσεις τροπολογίας που έχουν υποβληθεί θα αποδυναμώσουν, αν εγκριθούν, σε πολύ μεγάλο βαθμό την οδηγία. Πρόκειται κυρίως για τις προτάσεις τροπολογίας της Ομάδας του Ευρωπαϊκού Λαϊκού Κόμματος, αλλά δυστυχώς κατά την άποψή μου και για κάποιες προτάσεις τροπολογίας του κ. Lange. Δεν είναι δύσκολο να φανταστούμε ότι ενόψει της έκδοσης αυτής της οδηγίας οι αυτοκινητοβιομηχανίες ορισμένων χωρών, όπως π.χ. της Γερμανίας, διεξάγουν έντονη εκστρατεία μέσω εκπροσώπων διαφόρων λόμπι. Για εμάς έχει καθοριστική σημασία να ισχύουν οι αρχές που αναφέρονται στη συνέχεια. Ο ρυπαίνων πληρώνει. Αυτό συνεπάγεται ότι την πλήρη ευθύνη για την ανακύκλωση του οχήματος την αναλαμβάνει και οικονομικά ο κατασκευαστής. Πρέπει να θεσπιστούν κανονισμοί και για τα ήδη υπάρχοντα οχήματα. Ως προς αυτό δεν μπορούμε να δεχτούμε το ενδεχόμενο να αποδυναμωθεί η θέση του Συμβουλίου αναφορικά με την ημερομηνία που θα τεθεί σε ισχύ η οδηγία. Τα ποσοστά και οι προϋποθέσεις ανακύκλωσης εντός ορισμένων προθεσμιών δεν πρέπει να επιδεινωθούν, και είναι σημαντικό να περιοριστεί η χρήση επικίνδυνων ουσιών όπως ο μόλυβδος. Θα καταψηφίσουμε όλες τις προτάσεις τροπολογίας που προσανατολίζονται προς την αντίθετη κατεύθυνση στο θέμα αυτό. Θα είναι μια πολύ αρνητική εξέλιξη αν υιοθετηθούν αυτές οι προτάσεις τροπολογίας οι οποίες αποδυναμώνουν σημαντικά την οδηγία, όχι μόνο από περιβαλλοντική άποψη, αλλά και για την αξιοπιστία του Ευρωπαϊκού Κοινοβουλίου σε περιβαλλοντικά θέματα. Αναφέρθηκε ενωρίτερα στη συζήτηση ότι πρέπει να σκεφτούμε τα εκατομμύρια των ανθρώπων που εργάζονται στον κλάδο της αυτοκινητοβιομηχανίας στις διάφορες χώρες και στις χώρες στις οποίες ο κλάδος της αυτοκινητοβιομηχανίας είναι μεγάλος, όπως, π.χ., στην πατρίδα μου, τη Σουηδία. Πριν εκλεγώ εργαζόμουν στην αυτοκινητοβιομηχανία. Πιστεύω ότι είμαι ένας από τους λίγους σε αυτό το Κοινοβούλιο που έχουν εργαστεί σε ιμάντα συναρμολόγησης αυτοκινήτων. Θεωρώ ότι πρέπει να τεθούν πολύ αυστηρές προϋποθέσεις στην αυτοκινητοβιομηχανία, διότι αυτό ευνοεί τους σύγχρονους κατασκευαστές που σκέπτονται με τρόπο φιλικό προς το περιβάλλον και εξελίσσονται γρήγορα. Αυτό ακριβώς είναι το είδος αυτοκινητοβιομηχανίας που πρέπει να ενθαρρύνουμε στην Ευρωπαϊκή Ένωση.  Κύριε Πρόεδρε, είμαι πολύ ικανοποιημένος από το γεγονός ότι η προστασία του περιβάλλοντος αποτελεί τώρα προτεραιότητα για το παρόν Κοινοβούλιο, όπως βεβαίως και για τους Ευρωπαίους πολίτες. Δεν υπάρχει καμία αμφιβολία ότι τα εγκαταλελειμμένα αυτοκίνητα συνιστούν σοβαρή απειλή τόσο από πλευράς αισθητικής όσο και για το φυσικό περιβάλλον. Σχετικά με αυτό οι πολίτες της ΕΕ περιμένουν από εμάς να προστατεύσουμε τα συμφέροντά τους. Κάθε χρόνο περίπου - εκατομμύρια αυτοκίνητα αχρηστεύονται στην Ευρωπαϊκή Ένωση. Το γεγονός αυτό από μόνο του δημιουργεί μεγάλες ποσότητες απορριμμάτων. Οι κατασκευαστές αυτοκινήτων, οι προμηθευτές υλικών και οι κατασκευαστές εξοπλισμού πρέπει να καταβάλουν προσπάθεια να περιορίσουν τη χρήση επικίνδυνων ουσιών και συνεπώς πρέπει να διασφαλίσουν, ήδη από το στάδιο του σχεδιασμού, τη δυνατότητα χρησιμοποίησης ανακυκλωμένων υλικών για την κατασκευή αυτοκινήτων. Γνωρίζουμε ότι στην Ολλανδία υπάρχουν εξουσιοδοτημένες εγκαταστάσεις επεξεργασίας για τη συλλογή των οχημάτων που βρίσκονται στο τέλος του κύκλου ζωής τους, και η εν λόγω διαδικασία πρέπει να επεκταθεί σε ολόκληρη την Ευρωπαϊκή Ένωση. Σε ό,τι αφορά την Ιρλανδία, ξέρω ότι το Υπουργείο Περιβάλλοντος της Ιρλανδίας διεξάγει ήδη διαβουλεύσεις με εκπροσώπους της αυτοκινητοβιομηχανίας προκειμένου να εξασφαλίσει στο άμεσο μέλλον τη δημιουργία στην Ιρλανδία κατάλληλων εγκαταστάσεων συλλογής με σκοπό την αντιμετώπιση του προβλήματος των οχημάτων που βρίσκονται στο τέλος του κύκλου ζωής τους. Δεν βλέπω για ποιον λόγο δεν μπορούν να προβλεφθούν σε ολόκληρη την Ευρώπη ρυθμίσεις σχετικά με τις άδειες για τις εγκαταστάσεις συλλογής, με σκοπό τη διάλυση των - εκατομμυρίων οχημάτων που αποσύρονται σε ετήσια βάση στην Ευρωπαϊκή Ένωση. Οι κατασκευαστές αυτοκινήτων θα πρέπει να παράσχουν πληροφορίες σχετικά με τον ρυθμό επαναχρησιμοποίησης, ανακύκλωσης και επεξεργασίας των χρησιμοποιημένων αυτοκινήτων που θα επιτευχθεί τα προσεχή χρόνια. Σύμφωνα με τις νέες διατάξεις που περιλαμβάνονται στη Συνθήκη του Αμστερνταμ, το σύνολο των εκατομμυρίων καταναλωτών στην Ευρωπαϊκή Ένωση έχει δικαίωμα στην ενημέρωση σε θέματα καταναλωτή. Πιστεύω πως οι καταναλωτές της ΕΕ θα στηρίξουν τους κατασκευαστές αυτοκινήτων που θα εισαγάγουν τις πλέον φιλικές προς το περιβάλλον πρακτικές κατά το προσεχές έτος. Τελειώνω με την παρατήρηση πως οι κανονισμοί και η νομοθεσία πρέπει να λάβουν υπόψη την ειδική θέση του τομέα των παλιών αυτοκινήτων σε ολόκληρη την Ευρωπαϊκή Κοινότητα λόγω του ρόλου που διαδραματίζει στον κοινωνικό, περιβαλλοντικό και κοινωνικό τομέα.  Κύριε Πρόεδρε, αξιότιμοι συνάδελφοι, είναι σίγουρο ότι η οδηγία που εκδόθηκε σχετικά με το πρόβλημα των οχημάτων εκτός λειτουργίας θέτει έναν θεμέλιο λίθο στον τομέα της περιβαλλοντικής βελτίωσης στην Ευρώπη μας. Πιστεύω επίσης ότι έγινε μια σημαντική προσπάθεια για να καταλήξουμε σε μια έξυπνη ανακύκλωση των υλικών, σε μια μείωση των ρυπογόνων αποβλήτων και στην ενίσχυση της τεχνολογικής καινοτομίας. Από την πλευρά αυτή βρισκόμαστε σίγουρα στον σωστό δρόμο, αλλά, όπως τόνισαν ήδη μερικοί συνάδελφοι, το πραγματικό πρόβλημα είναι αυτό που σχετίζεται με το ενδεχόμενο η ευθύνη των κατασκευαστών να είναι από κοινού και εις ολόκληρο. Θα ήθελα να πω ότι στην Ιταλία έχουν σημειωθεί στον τομέα αυτό αξιοσημείωτα βήματα προόδου. Αποκτήσαμε, πρώτοι ίσως στην Ευρώπη, έναν κανονισμό που ενθαρρύνει την απόσυρση από την αγορά των οχημάτων εκτός λειτουργίας, αλλά στη χώρα μας έχουμε και έναν μάλλον παλαιό στόλο αυτοκινήτων, και κατά συνέπεια σοβαρές ανησυχίες σε σχέση με τα προβλήματα που θα μπορούσε να επιφέρει στην αγορά αυτή η οδηγία. Πιστεύω πως πρέπει να πραγματοποιηθεί μια σοβαρή ανάλυση του φαινομένου. Στην Ιταλία προχωρήσαμε σε απόσυρση και επαναχρησιμοποίηση που κυμαίνεται στο τοις εκατό, αλλά υφίσταται ένα πρόβλημα στην αγορά που θα μπορούσε να προκαλέσει κρίση - στο επίπεδο της απασχόλησης, δεδομένου ότι στην Ιταλία έχουμε ένα είδος βιομηχανίας που καταφεύγει συχνά στα ταμεία ανεργίας ή σε απολύσεις - και να φέρει σε δύσκολη θέση τους εργαζόμενους σε διάφορες περιοχές της Ιταλίας. Μου φαίνεται ωστόσο πως θα πρέπει να προσπαθήσουμε να συμφιλιώσουμε τις δύο απαιτήσεις - διότι παρατηρώ ότι μερικές φορές το Κοινοβούλιο είναι κάπως ακραίο στις απόψεις του, με θέσεις ή εξαιρετικά πράσινες ή άκρως αντίθετες - και να επιτύχουμε μια σύνθεση των απόψεων, όπως νομίζω ότι αποτελεί τελικά η προσπάθεια του κυρίου Florenz και άλλων βουλευτών, οι οποίοι προσπαθούν να συμφιλιώσουν κατά κάποιον τρόπο τις δύο απόψεις. Αποτέλεσμα της προσπάθειας αποτελούν αυτές οι ενδιαφέρουσες τροπολογίες. Όσον αφορά μάλιστα τη θέση αυτή, πιστεύω ότι μπορεί να βρεθεί μια έμμεση λύση στο πρόβλημα, να συμφιλιώσουμε δηλαδή τις περιβαλλοντικές απαιτήσεις με τις απαιτήσεις της αγοράς και της απασχόλησης.  Κύριε Πρόεδρε, η παρούσα οδηγία αφορά το σχετικά μικρό, αλλά επιδεινούμενο πρόβλημα των εγκαταλελειμμένων αυτοκινήτων και το ζήτημα της πιο διαρθρωμένης απόσυρσης όλων των αυτοκινήτων στο τέλος του κύκλου ζωής τους. Γι' αυτό θα ήταν ευχής έργον να εγκριθεί αυτή η οδηγία, μολονότι δεν πρόκειται για θέμα επείγουσας ανάγκης. Τίθενται τώρα κάποια βασικά ερωτήματα. Ποιος πληρώνει τα ευρώ ανά αυτοκίνητο για τα εκατομμύρια αυτοκίνητα που αποσύρονται κάθε χρόνο; Ποιος πληρώνει για τη συλλογή, την αποσυναρμολόγηση, την απόσυρση και ούτω καθεξής; Τέλος, πρέπει η οδηγία να έχει αναδρομική ισχύ και να καλύπτει κάθε αυτοκίνητο που έχει κατασκευαστεί μέχρι στιγμής; Σύμφωνα με την πρόταση του Συμβουλίου, την κοινή θέση, οι κατασκευαστές πρέπει να πληρώσουν το συνολικό κόστος. Κάτι τέτοιο θα σήμαινε δισεκατομμύρια στερλίνες ή ευρώ για καθεμία από τις μεγάλες εταιρείες σε όλες τις χώρες της Ευρωπαϊκής Ένωσης, κόστος που θα μεταφερθεί αναπόφευκτα στην τιμή και ως εκ τούτου στους αγοραστές νέων αυτοκινήτων. Λόγω μάλιστα του γεγονότος ότι οι Ευρωπαίοι κατασκευαστές αυτοκινήτων υπάρχουν εδώ για πολλές δεκαετίες - πολύ περισσότερες από ό,τι οι εταιρείες από την Κορέα, την Ιαπωνία ή αλλού - κάτι τέτοιο θα επιβάρυνε πολύ περισσότερο τις παλαιότερες ευρωπαϊκές εταιρείες και θα αποτελούσε ανταγωνιστικό δώρο στους ανταγωνιστές από άλλες χώρες. Συγχαίρω τον κ. Florenz, τον κ. Lange και τους υπόλοιπους που επεδίωξαν και από τις δύο πλευρές της Ομάδας να προχωρήσουν σε συμβιβασμό βάσει της κατανομής του κόστους. Σας συνιστώ επίσης να εγκρίνετε την τροπολογία που υπεβλήθη εξ ονόματός μου και εξ ονόματος συναδέλφων από τη Γερμανία, την Ιταλία, την Ιρλανδία, την Ισπανία, τη Σουηδία και τη Βρετανία και προτείνει να αρθεί ο αναδρομικός χαρακτήρας του μέτρου αυτού. Ο αναδρομικός νόμος είναι κακός νόμος, είναι άδικος νόμος και συχνά είναι νόμος που δεν μπορεί να λειτουργήσει. Τα περισσότερα δημοκρατικά κοινοβούλια στον ελεύθερο κόσμο τον απορρίπτουν λόγω αρχών, εκτός εάν υπάρχει μείζον δημόσιο συμφέρον, κάτι που σαφώς δεν ισχύει στην προκειμένη περίπτωση. Για τον λόγο αυτό ζήτησα να διεξαχθεί η σχετική ψηφοφορία δι' ονομαστικής κλήσεως. Μπορούμε να δούμε ποιος είναι έτοιμος να ψηφίσει υπέρ της αναδρομικότητας, η νομιμότητα της οποίας είναι αμφίβολη και η οποία θα επιβαρύνει πολύ από άποψη κόστους κάθε μελλοντικό αγοραστή αυτοκινήτου και θα αποτελέσει ισοπεδωτικό πλήγμα για την ευρωπαϊκή αυτοκινητοβιομηχανία.  Κύριε Πρόεδρε, αγαπητοί μου συνάδελφοι, θέλω να υπενθυμίσω και πάλι εν συντομία τα οικονομικά συμφέροντα που διακυβεύονται στο πλαίσιο αυτής της οδηγίας και να επαναλάβω πως υποστηρίζω τις τροπολογίες που υπέβαλε ο συνάδελφός μου Bernd Lange. Πράγματι, αυτές οι τροπολογίες έχουν το πλεονέκτημα - θέλω να επιμείνω σε αυτό το σημείο - πως συμβιβάζουν τις περιβαλλοντικές απαιτήσεις με τις επιταγές της οικονομίας. Σύμφωνα με την κοινή θέση του Συμβουλίου, οι κατασκευαστές αυτοκινήτων θα πρέπει να επωμιστούν εξ ολοκλήρου, ή σε πολύ μεγάλο βαθμό, το κόστος της απόσυρσης και της ανακύκλωσης. Όμως, όπως πολύ σωστά είπε ο κ. Lange, η λύση αυτή είναι εντελώς άδικη για τους Ευρωπαίους κατασκευαστές. Καταγόμενη από μια χώρα όπου υπάρχουν όντως κατασκευαστές αυτοκινήτων, μπορώ να σας βεβαιώσω πως δεν είναι δυνατόν να τους επιβληθεί, για το παρελθόν, η συνολική οικονομική επιβάρυνση για όλα τα οχήματα παραγωγής τους που κυκλοφορούν σήμερα, δηλαδή ουσιαστικά η επιβάρυνση με το κόστος του % του ευρωπαϊκού στόλου αυτοκινήτων. Αυτή η λύση είναι απαράδεκτη γιατί οι εν λόγω κατασκευαστές δεν μπόρεσαν να ενσωματώσουν στις κατασκευαστικές τους μεθόδους και στην τιμή κόστους τις περιβαλλοντικές απαιτήσεις που τους επιβάλλουμε σήμερα. Η κοινή θέση τοποθετεί τους Ευρωπαίους κατασκευαστές σε μειονεκτική θέση έναντι των κατασκευαστών που εισχώρησαν τελευταία στην ευρωπαϊκή αγορά. Φυσικά, μολονότι δεν βρισκόμαστε εδώ για να υπερασπιστούμε το τάδε ή το δείνα εθνικό συμφέρον ούτε το τάδε ή το δείνα βιομηχανικό λόμπι, ο ρόλος μας είναι, αντίθετα, να οικοδομήσουμε μια Ευρώπη ανταγωνιστική στην παγκόσμια αγορά και να προστατεύσουμε τις θέσεις εργασίας στους οικονομικούς τομείς όπου είμαστε πραγματικά ανταγωνιστικοί. Γι' αυτό, αγαπητοί συνάδελφοι, σας ζητώ να υποστηρίξετε τις τροπολογίες που κατέθεσε ο Bernd Lange, τις οποίες θα υποστηρίξει η Ομάδα του Κόμματος των Ευρωπαίων Σοσιαλιστών γιατί συμβιβάζουν όντως όλα τα υφιστάμενα συμφέροντα - οικονομικά συμφέροντα και περιβαλλοντικές απαιτήσεις - αφήνοντας παράλληλα ελεύθερα τα κράτη μέλη όσον αφορά τους τρόπους εφαρμογής αυτών των απαιτήσεων, εφόσον οι εν λόγω τροπολογίες προβλέπουν ουσιαστικά πως τα συστήματα που υπάρχουν στα κράτη μέλη, και υπάρχουν ορισμένα που λειτουργούν πολύ καλά, θα μπορούν να συνεχίσουν να λειτουργούν.  Κύριε Πρόεδρε, κυρία Επίτροπε, η πρόταση οδηγίας σχετικά με τα οχήματα εκτός λειτουργίας την οποία συζητάμε σήμερα στοχεύει αφενός να εγγυηθεί ένα υψηλό επίπεδο προστασίας του περιβάλλοντος στην Ένωση και αφετέρου να διαφυλάξει την καλή λειτουργία της εσωτερικής αγοράς σε αυτόν τον τομέα. Θέλω να πω εν συντομία πως τα ιστορικά οχήματα ή τα οχήματα με συλλεκτική αξία πρέπει φυσικά να εξαιρεθούν από το πεδίο εφαρμογής αυτής της οδηγίας. Πιστεύω πως όλοι θα συμφωνήσουμε ότι τα αυτοκίνητα αποτελούν επίσης μέρος της πολιτιστικής μας κληρονομιάς. Τούτου ρηθέντος, μία από τις πέτρες του σκανδάλου αφορά το άρθρο , δηλαδή την ημερομηνία εφαρμογής της οδηγίας. Η λύση που προτείνει το Κοινοβούλιο, δηλαδή μήνες μετά την ημερομηνία έναρξης ισχύος της παρούσας οδηγίας, για τα οχήματα που έχουν τεθεί σε κυκλοφορία για πρώτη φορά, στερείται ρεαλισμού. Ο ευρωπαϊκός στόλος αυτοκινήτων αριθμεί πολλές δεκάδες εκατομμύρια αυτοκίνητα που θα πρέπει να αποσυρθούν χωρίς να έχουν σχεδιαστεί ώστε να είναι ανακυκλώσιμα. Η κοινή θέση ήταν πιο πρακτική, αφού προέβλεπε ως ημερομηνία εφαρμογής το για τα οχήματα που βρίσκονται ήδη σε κυκλοφορία. Αυτό θα επιτρέψει εξάλλου να δοθεί στις επιχειρήσεις ο χρόνος να εξεύρουν κεφάλαια για να αντιμετωπίσουν αυτές τις συμπληρωματικές δαπάνες Σε αυτό το πλαίσιο θα υποστηρίξω συνεπώς, όπως και η Ομάδα μου, την κοινή θέση, όπου παρουσιάζεται μια συμβιβαστική λύση που εξισορροπεί κατά τη γνώμη μου τις απαιτήσεις των επιχειρήσεων και τις απαραίτητες προόδους όσον αφορά την προστασία του περιβάλλοντος.  Κύριε Πρόεδρε, αγαπητοί συνάδελφοι, το Ευρωπαϊκό Κοινοβούλιο πρόκειται να λάβει σήμερα μια σημαντική απόφαση. Θα ταχθούμε υπέρ μιας μελλοντοστραφούς προστασίας του περιβάλλοντος και του πολίτη ή θα γίνει το Κοινοβούλιο ο υπερασπιστής των συμφερόντων της γερμανικής αυτοκινητοβιομηχανίας, απειλή που διαφαίνεται στις τροπολογίες του Florenz, του Lange και άλλων; Διακυβεύεται η αξιοπιστία του Κοινοβουλίου ως πρωτοπόρου στην προστασία του περιβάλλοντος. Θα ήταν κάτι παραπάνω από ντροπή να απομακρυνθεί το ΕΚ από τις επιταγές των κυβερνήσεων των κρατών μελών και της Ευρωπαϊκής Επιτροπής σχετικά με την ευθύνη των κατασκευαστών και την προστασία του περιβάλλοντος! Η πρόθεση των Florenz και Lange, που εκφράζεται στις τροπολογίες τους, είναι σαφής: στοχεύουν στην καταστροφή της οδηγίας! Προτείνοντας το μοίρασμα της ευθύνης σκοπεύουν στην υπονόμευση της αρχής "ο ρυπαίνων πληρώνει" και της καινοτομίας στην παραγωγή. Με τη δημιουργία πολυάριθμων εμποδίων δεν αποσκοπούν σε τίποτε άλλο από το να εμποδίσουν μια αποτελεσματική περιβαλλοντική πολιτική ροής υλικών, ενώ μέσω των εγκρίσεων τύπου σκοπεύουν να καθυστερήσουν την εφαρμογή των οδηγιών για ή περισσότερα χρόνια. Αυτό είναι εντελώς απαράδεκτο. Γι' αυτό απευθύνω έκκληση ιδίως στους Γερμανούς βουλευτές να μην επιτρέψουν να συμβεί σήμερα μια μεγάλη πολιτική ζημία. Η "κοκκινοπράσινη" ομοσπονδιακή κυβέρνηση είχε αξιόμεμπτη στάση κατά τη συζήτηση της οδηγίας για τα παλιά αυτοκίνητα. Μη δώσετε συνέχεια σε αυτό! Η θρηνολογία για την απώλεια ανταγωνιστικότητας είναι γελοία όταν βασικά αναφέρεται μόνο στην απώλεια ανταγωνιστικότητας της γερμανικής αυτοκινητοβιομηχανίας. Εκπληρώστε το καθήκον σας ως εκπρόσωποι του λαού και μην αφήσετε να σας υποβαθμίσουν σε εκπροσώπους της Volkswagen! Ψηφίστε υπέρ της προστασίας του περιβάλλοντος και των καταναλωτών και υπέρ της καινοτομίας στην αυτοκινητοβιομηχανία και στην ανακύκλωση!  Κύριε Πρόεδρε, αυτή η οδηγία συζητείται από το Ήταν καιρός πλέον να καταλήξουμε σε μια συμφωνία. Συμφωνώ λίγο πολύ με αυτό που είπε ο συνάδελφός μου Sjφstedt καθώς και ο εκπρόσωπος των Πρασίνων De Roo, γι' αυτό και δεν θα χρησιμοποιήσω τα δύο λεπτά που διαθέτω και θα επισημάνω δύο μόνο ζητήματα. Το πρώτο, και ίσως το βασικό στην πρόταση, είναι η ιδέα, εγγενής στην ανακύκλωση και χρησιμοποίηση των αποβλήτων, να χρησιμοποιούνται υλικά τα οποία μπορούν κατόπιν να ρυπαίνουν λιγότερο. Αλλο σημαντικό σημείο είναι ότι δεν πρέπει να γίνεται ούτε καύση ούτε τεμαχισμός των αποβλήτων, όχι μόνο αυτών που περιέχουν μόλυβδο, κάδμιο και υδράργυρο, αλλά και αυτών που περιέχουν PVC . Διεξάγεται μια συζήτηση στο Κοινοβούλιο σχετικά με αυτό το θέμα σε έναν άλλο τομέα. Το δεύτερο ζήτημα αναφέρεται στο ποιος πρέπει να πληρώσει τις δαπάνες. Προσωπικά συμφωνώ με τους προηγούμενους ομιλητές που είπαν πως ο ρυπαίνων πληρώνει, πόσο μάλλον σε αυτή την πρόταση. Πρέπει να πληρώσουν οι παραγωγοί, παρόλο που όλοι γνωρίζουμε ότι στο τέλος η δαπάνη θα βαρύνει τους καταναλωτές, και πρέπει να επωμιστούν το κόστος πριν από το , όπως προτείνουν μερικές από τις τροπολογίες. Είμαστε περισσότερο σύμφωνοι με την τροπολογία της πρώτης ανάγνωσης. Είναι σημαντικό επίσης να καθορίσουμε το επί τοις εκατό ποσοστό και την ημερομηνία που για τα οχήματα θα πρέπει να χρησιμοποιούνται ανακυκλώσιμα υλικά. Πιστεύω πως η πρόταση εγγυάται πολύ μεγάλα περιθώρια. Τέλος, κύριε Πρόεδρε, πιστεύω ότι είναι αναγκαίο να ενθαρρύνουμε τη δημιουργία μικρομεσαίων επιχειρήσεων που, έχοντας λάβει έγκριση με αυστηρά κριτήρια και με την κατάλληλη άδεια, θα μπορούν να συντελέσουν στη δημιουργία θέσεων απασχόλησης σε αυτόν τον τόσο σημαντικό τομέα, αποφεύγοντας τα μονοπώλια των μεγάλων επιχειρήσεων.  Κύριε Πρόεδρε, αγαπητοί συνάδελφοι, το Ευρωπαϊκό Κοινοβούλιο πρέπει να αντιμετωπίσει σήμερα πραγματικές ευθύνες. Το θέμα είναι να μάθουμε τι θα κάνουμε με τα εκατομμύρια οχήματα που εγκαταλείπουμε κάθε χρόνο. Σε ορισμένα από τα κράτη μας έχουν ήδη αρχίσει να υπογράφονται εθελούσιες περιβαλλοντικές συμφωνίες προκειμένου τα χαντάκια, τα κανάλια και τα χωράφια μας να πάψουν να γεμίζουν με αυτά τα άσχημα και επικίνδυνα παραπεταμένα σαράβαλα, από όπου βγαίνει καμιά φορά κάποια τρομαγμένη κότα. Κατάγομαι φυσικά από μια χώρα υπερήφανη για την αυτοκινητοβιομηχανία της και για τις εμπορικές της επιτυχίες, τόσο στην Ευρώπη όσο και στις τρίτες χώρες, και εκτιμώ τη σημασία που έχει η εν λόγω βιομηχανία για τη διεθνή ακτινοβολία της χώρας μου. Γνωρίζω την προληπτική δράση που αναλαμβάνει η ευρωπαϊκή αυτοκινητοβιομηχανία εφαρμόζοντας ένα τεράστιο πρόγραμμα έρευνας προκειμένου να καθορίσει ένα εθνικό σύστημα πληροφοριών για την αποσυναρμολόγηση των οχημάτων στο τέλος του κύκλου ζωής τους. Έχω επίγνωση της δυσκολίας που αντιμετώπισε το Συμβούλιο για να εξεύρει μια συμβιβαστική λύση. Γι' αυτό πρέπει σήμερα να είμαστε αλχημιστές με κατανόηση και ενδιαφέρον για το περιβάλλον μας. Γι' αυτόν τον αιώνα δεν υπάρχει άλλη επιλογή παρά να είναι ο αιώνας της διαχείρισης των αποβλήτων. Προσωπικά, εν πάση περιπτώσει, πιστεύω πως πρέπει να εφαρμοστεί η αρχή "ο ρυπαίνων πληρώνει" . Η αυτοκινητοβιομηχανία, σεβόμενη όλο και περισσότερο το περιβάλλον, είμαι βεβαία πως συνειδητοποίησε πρώτη αυτή την ανάγκη. Αναλαμβάνει εξάλλου τις ευθύνες της. Εναπόκειται όμως στα κράτη να εφαρμόσουν αυτή την οδηγία, και ας προσέξουμε να μην την καταστήσουμε υπερβολικά αναλυτική γιατί οι βιομηχανικές παραδόσεις, καθώς και οι κλάδοι των επαγγελματιών αποσυναρμολόγησης και διάλυσης, διαφέρουν ανάλογα με το αν βρισκόμαστε στην Ιταλία ή στη Φινλανδία. Είμαι αντίθετη στην ανάληψη της σχετικής ευθύνης από τους ιδιοκτήτες αυτοκινήτων. Αυτοί οι άνδρες και αυτές οι γυναίκες που κινούνται στην επικράτεια της Ευρώπης πληρώνουν το αυτοκίνητό τους, τους εθνικούς τους φόρους, τον καταλυτικό μετατροπέα τους, τους φόρους τους επί των καυσίμων, πληρώνουν επομένως ήδη πολύ ακριβά το καταπληκτικό μηχάνημα και την ελευθερία τους να κυκλοφορούν. Θα ήταν πολύ ασύνετο εκ μέρους των συναδέλφων μου των μεγάλων Ομάδων φεντεραλιστικών τάσεων να θέλουν να κάνουν το Ευρωπαϊκό Κοινοβούλιο αντιλαϊκό, επινοώντας μια κοινή ευθύνη του κατόχου και του κατασκευαστή. Επιπλέον, πώς να δημιουργηθεί ένα ταμείο που θα πληρώνει για την ανακύκλωση οχημάτων και θα διαχειρίζεται τις ενδοευρωπαϊκές λειτουργίες; Ποιος πληρώνει για την ανακύκλωση του αυτοκινήτου μου που είναι αγορασμένο στη Γαλλία εάν η άδεια κυκλοφορίας έχει εκδοθεί από το Βέλγιο; Ποιο εθνικό ταμείο θα αναλάβει το εκτός λειτουργίας όχημά μου; Ας προσέξουμε επίσης να μην προκαλέσουμε ανησυχία στον επιχειρηματικό κόσμο λόγω νομικής αβεβαιότητας που σχετίζεται με μια απαράδεκτη αναδρομικότητα. Εδώ στόχος μας δεν είναι να ξεκινήσουμε σήμερα μια νομοθετική εκστρατεία επιβολής ποινών, αλλά να συνεχίσουμε την πορεία μας με σύνθημα μια αειφόρο ανάπτυξη.  Κύριε Πρόεδρε, το Ευρωπαϊκό Κοινοβούλιο, πρωτοστατούσης της Επιτροπής Περιβάλλοντος, προσπαθεί γενικά να κρίνει με κριτικό πνεύμα και να βελτιώνει από περιβαλλοντική άποψη τις προτάσεις της Ευρωπαϊκής Επιτροπής ή του Συμβουλίου. Τώρα υπάρχει ο κίνδυνος σε αυτό το Κοινοβούλιο να επιδεινωθεί από περιβαλλοντική άποψη μια σοβαρή κοινή θέση του Συμβουλίου. Ετησίως εγκαταλείπουμε πάρα πολλά αυτοκίνητα με πολλές επικίνδυνες ουσίες. Για τον λόγο αυτό η πρόληψη όσον αφορά τα απόβλητα είναι μεγάλης σημασίας. Θα πρέπει επίσης να φροντίσουμε για την ύπαρξη ελάχιστων ορίων περιεκτικότητας σε βαρέα μέταλλα, καθώς και σε άλλες επικίνδυνες ουσίες και υλικά. Επιπλέον, οι αυτοκινητοβιομηχανίες θα πρέπει να φροντίσουν ώστε αυτά τα αυτοκίνητα να κατασκευάζονται και να παράγονται κατά τέτοιο τρόπο ώστε να είναι δυνατή η εύκολη αποσυναρμολόγηση και η επαναχρησιμοποίησή τους. Για τα υπόλοιπα κατασκευαστικά μέρη των εν αχρηστία αυτοκινήτων απαιτείται κατάλληλη επεξεργασία. Γι' αυτόν τον λόγο υποστηρίζω ολόθερμα τα ποσοστά επαναχρησιμοποίησης και ανακύκλωσης τα οποία προτείνει το Συμβούλιο. Επί του παρόντος η πλήρης αποσυναρμολόγηση των εν αχρηστία αυτοκινήτων είναι οικονομικά δυνατή. Αυτό σημαίνει ότι θα πρέπει να αποφεύγουμε την καταστροφή των εν αχρηστία αυτοκινήτων. Οι αναφερόμενοι στόχοι είναι σίγουρα δυνατόν να επιτευχθούν, και στην Ολλανδία αυτή τη στιγμή το ποσοστό ανακύκλωσης ανέρχεται σε %. Ο καλύτερος τρόπος να φροντίσουμε για τη συλλογή των αυτοκινήτων είναι να ορίσουμε ότι ο τελευταίος κάτοχος του αυτοκινήτου μπορεί να το παραδίδει δωρεάν σε εξουσιοδοτημένη εγκατάσταση επεξεργασίας. Το κόστος της επεξεργασίας θα μπορούσε να συνυπολογιστεί στην τιμή των νέων αυτοκινήτων. Οι προτάσεις που υπέβαλαν ορισμένοι βουλευτές του Κοινοβουλίου πλήττουν σοβαρά αυτό το σύστημα. Η αποκαλούμενη κοινή ευθύνη δεν είναι πρακτική και δεν ενισχύει την καινοτομία. Όταν το σύστημα της δωρεάν παράδοσης αρχίσει να ελέγχεται θα φανεί ότι και το κόστος για την επεξεργασία θα μειωθεί σημαντικά. Τέλος, αυτή η οδηγία πρέπει να αρχίσει να ισχύει το συντομότερο δυνατόν. Μια δύσκολη διαδικασία συνδιαλλαγής σημαίνει μια άχρηστη καθυστέρηση η οποία θα βλάψει το περιβάλλον. Ας αρκεστούμε στην κοινή θέση η οποία υπάρχει αυτή τη στιγμή, και ας συγχαρούμε το Συμβούλιο για το αποτέλεσμα στο οποίο κατέληξε.  Κύριε Πρόεδρε, εκτιμώ ιδιαίτερα τον συνάδελφο κ. Florenz, ο οποίος κατάφερε να εργαστεί ορθά παρά τις πιέσεις των συναδέλφων του και της αυτοκινητοβιομηχανίας. Θα πρέπει να προστεθεί ακόμη ότι ο κ. Florenz όφειλε να εξεύρει έναν συμβιβασμό, ο οποίος δεν ήταν εύκολος, δεδομένης της οικολογικής πράσινης ταυτότητάς του. Γενικά δεν είμαι δυσαρεστημένη με την κοινή θέση την οποία συζητούμε, και σε καμία περίπτωση με τη φιλοσοφία στην οποία βασίζεται η κοινή θέση. Θα ήθελα να αναφερθώ σε δύο σημεία: το πρώτο αφορά τα οχήματα με συλλεκτική αξία και τους κινητήρες, τα οποία θα πρέπει να εξαιρεθούν από το πεδίο εφαρμογής της οδηγίας, και το δεύτερο είναι ένα πολύ αμφισβητούμενο ερώτημα, και συγκεκριμένα ποιος φέρει πραγματικά την ευθύνη για την απόσυρση των αυτοκινήτων. Δεν επιθυμώ να απομακρυνθώ από το κείμενο της κοινής θέσης. Ο κατασκευαστής είναι υπεύθυνος, και πρέπει να είναι υπεύθυνος, και ο τελευταίος κάτοχος θα πρέπει να παραδίδει το αυτοκίνητο δωρεάν. Πιστεύω πως επικρατεί μεγάλος φόβος για ψυχρολουσία. Το λόμπι των αυτοκινητοβιομηχανιών παρέσυρε πολλούς σε λάθος δρόμο. Θα επιθυμούσα να επαναλάβω άλλη μια φορά στους συναδέλφους πως η πείρα δείχνει ότι κόστος για την επεξεργασία μεταφέρεται στην τιμή. Και δεν είναι τόσο υψηλό αυτό το κόστος. Στο κράτος μέλος από το οποίο προέρχομαι ανέρχεται σε ολλανδικά φιορίνια ανά αυτοκίνητο. Ξεκινάμε επομένως από μηδενική βάση και υπό αυτές τις συνθήκες είναι δυνατόν τα παλιά αυτοκίνητα να τύχουν επεξεργασίας. Αμέσως δημιουργείται μια μεγάλη βιομηχανία η οποία φροντίζει να μην υπάρχουν πλέον τα νεκροταφεία αυτοκινήτων, τα οποία παλαιότερα υπήρχαν φυσιολογικά στα κράτη μέλη μας. Δεν επιθυμώ επομένως να υπάρξει συμβιβασμός ως προς τη θέση αυτή. Θεωρώ ότι είναι θετική και θα πρέπει όσο το δυνατόν συντομότερα να εγκρίνουμε την υπό εξέταση ρύθμιση. Επιπλέον, για τα εννέα εκατ. αυτοκινήτων τα οποία τίθενται ετησίως εκτός κυκλοφορίας στην Ευρώπη είναι θετικό να μπορούν να τύχουν αξιοπρεπούς επεξεργασίας και να έχουν όλα καλή κατάληξη.  Κύριε Πρόεδρε, η προκείμενη οδηγία συνιστά μια σοβαρή προσπάθεια για την πρόληψη της διάθεσης επικινδύνων αποβλήτων από οχήματα εκτός λειτουργίας, και είναι σημαντικό να προωθήσουμε την επαναχρησιμοποίηση και την ανακύκλωση των υλικών από τα εγκαταλειμμένα οχήματα. Γι' αυτόν τον λόγο θεωρώ ότι έχει τεράστια περιβαλλοντική σπουδαιότητα η πλήρης εφαρμογή της απαγόρευσης της χρήσης δηλητηριωδών βαρέων μετάλλων, ενώ παράλληλα έχει εξίσου μεγάλη σημασία να μην αποδυναμωθεί η ευθύνη των παραγωγών. Διότι σε μια τέτοια περίπτωση καταργούμε το κίνητρο που υπάρχει για τους παραγωγούς να σχεδιάζουν και να κατασκευάζουν αυτοκίνητα που προκαλούν λιγότερα απόβλητα. Η κοινή θέση, η οποία εγκρίθηκε με τεράστια δυσκολία στο Συμβούλιο, με την οποία συμφώνησε η Επιτροπή και η οποία διατηρήθηκε επίσης από την Επιτροπή Περιβάλλοντος του Κοινοβουλίου, τηρεί πλήρως τις απαιτήσεις για περιβαλλοντική ασφάλεια, και συνεπώς μου φαίνεται εξαιρετικά παράξενο και ακατανόητο να βλέπω τροπολογίες από βουλευτές του Κοινοβουλίου που αποσκοπούν στην αποδυνάμωση των περιβαλλοντικών απαιτήσεων ή στην ουσιαστική μείωση της ευθύνης των κατασκευαστών αυτοκινήτων. Εάν ψηφιστούν οι εν λόγω τροπολογίες, θεωρώ ότι πλήττουμε πολύ σοβαρά την αξιοπιστία του Κοινοβουλίου σε θέματα προστασίας του περιβάλλοντος. Μέχρι τώρα το Κοινοβούλιο διαδραμάτιζε θετικότατο καταλυτικό ρόλο στην προστασία του περιβάλλοντος, αλλά τώρα στο συγκεκριμένο θέμα θα καταστούμε αρνητικός παράγοντας για το περιβάλλον της Ευρώπης, εάν ψηφιστούν οι τροπολογίες των κ.κ. Florenz και Lange. Επιπλέον, σε περίπτωση που αποδυναμωθεί η ευθύνη των παραγωγών στο συγκεκριμένο ζήτημα, θα υπάρξουν σοβαρότατες συνέπειες σε ζητήματα που θα προκύψουν στο μέλλον σε άλλους τομείς, όπως π.χ. στην επικείμενη οδηγία για το άχρηστο υλικό ηλεκτρονικών συσκευών και υπολογιστών. Ως εκ τούτου, θέλω να συστήσω στα μέλη του Κοινοβουλίου να ξεπεράσουν τις σχέσεις που καθορίζουν την πίστη σε κοινοβουλευτικές ομάδες και να καταψηφίσουν όλες τις τροπολογίες επί της κοινής θέσης, οι οποίες θα αποδυναμώσουν τα περιβαλλοντικά πρότυπα και θα μειώσουν την ευθύνη των παραγωγών. Μόνον έτσι μπορούμε να προσδοκούμε ένα αξιοπρεπές αποτέλεσμα για το περιβάλλον.  Κύριε Πρόεδρε, αυτή η εξαιρετική οδηγία θα δώσει τέλος στην απόρριψη των παλιών αυτοκινήτων, θα ενθαρρύνει την ανακύκλωση, και πάνω απ' όλα θα ενθαρρύνει τους κατασκευαστές να σχεδιάζουν αυτοκίνητα που μπορούν να ανακυκλωθούν εύκολα. Τώρα το ερώτημα είναι ποιος πρέπει να πληρώσει το κόστος. Όποιο σύστημα και να υιοθετηθεί, τελικά το κόστος θα περιέλθει στον καταναλωτή. Ο καλύτερος τρόπος υλοποίησης των περιβαλλοντικών στόχων μας είναι να χρησιμοποιήσουμε τους κατασκευαστές τόσο για τη συλλογή χρημάτων όσο και για την απόσυρση και την ανακύκλωση των αυτοκινήτων. Οι κατασκευαστές εξαπάτησαν τον κ. Florenz και τον κ. Lange ώστε να υποβάλουν εδώ τροπολογίες που αποδυναμώνουν σοβαρά τις παρούσες προτάσεις. Μην εξαπατηθείτε από τους κατασκευαστές αυτοκινήτων! Εάν θέλετε να επωφεληθείτε πλήρως από την παρούσα οδηγία χρησιμοποιήστε την ψήφο σας για να απορρίψετε τις τροπολογίες αυτές.  Κύριε Πρόεδρε, κυρία Επίτροπε, αγαπητοί συνάδελφοι, η παρούσα συζήτηση, αντίθετα με ό,τι θα μπορούσαμε να σκεφθούμε, δεν είναι τεχνικού χαρακτήρα. Έχει γίνει άκρως πολιτική. Χθες τιμήσαμε το θεσμικό μας όργανο με μια πολιτική συζήτηση. Σήμερα θα εξευτελιστούμε, εάν βουλευτές υποχωρήσουν στην πίεση του λόμπι ορισμένων κατασκευαστών αυτοκινήτων. Ζητώντας από τους καταναλωτές να καταβάλουν το ήμισυ του κόστους απόσυρσης των οχημάτων εκτός λειτουργίας, όπως ορίζει η τροπολογία , ενώ η κοινή θέση ζητά να επωμιστεί ολόκληρο το κόστος απόσυρσης ο παραγωγός, το Κοινοβούλιο κινδυνεύει να παρουσιάσει για πρώτη φορά μια εικόνα μη προασπιστή των συμφερόντων των καταναλωτών και των Ευρωπαίων πολιτών, να γίνει κατά κάποιον τρόπο η ηχώ των λόμπι. Αυτό δεν μπορούμε να το δεχτούμε. Θα αποτελούσε ένα προηγούμενο που θα άφηνε την πόρτα ανοιχτή σε κάθε είδους πίεση σε πολλούς άλλους τομείς. Θα ήταν επίσης η πρώτη φορά που το Ευρωπαϊκό Κοινοβούλιο θα αποδυνάμωνε μια θέση του Συμβουλίου, ενώ κατά κανόνα νομίζω πως επικρίνουμε κυρίως τη θέση του Συμβουλίου. Το σύστημα π.χ. δωρεάν απόσυρσης των παλιών οχημάτων και η αύξηση του ποσοστού ανακύκλωσης θα οδηγήσει σε ανάλογη αύξηση των δραστηριοτήτων ανακύκλωσης και των θέσεων εργασίας που δημιουργούνται κατ' αυτόν τον τρόπο. Επομένως, για το καλό του καταναλωτή, του περιβάλλοντος και των νέων θέσεων εργασίας που θα δημιουργηθούν στον τομέα της ανακύκλωσης, δεν πρέπει επ' ουδενί να τροποποιήσουμε την κοινή θέση του Συμβουλίου, που, ως έχει, είναι απολύτως αποδεκτή.  Κύριε Πρόεδρε, πιστεύω, όπως και τόσοι άλλοι εδώ σήμερα, ότι το μέτρο αυτό είναι σωστό. Πρόκειται για χρήσιμο μέτρο και είναι κάτι που όλοι χρειαζόμαστε. Έχουν επιλυθεί τα περισσότερα από τα τεχνικά θέματα. Πρέπει να διευθετηθούν κάποιες λεπτομέρειες, αλλά τα περισσότερα τεχνικά θέματα έχουν επιλυθεί. Φθάσαμε στο τελικό ερώτημα. Κατά τη συζήτηση στην πρώτη ανάγνωση μόνον η Επιτροπή Οικονομικής και Νομισματικής Πολιτικής έθεσε αυτό το ερώτημα, και μόνον εγώ ως συντάκτης γνωμοδότησης εκ μέρους της εν λόγω επιτροπής έθεσα αυτό το ερώτημα στο Κοινοβούλιο. Πρόκειται πολύ απλά για το ερώτημα ποιος πληρώνει. Η κοινή θέση του Συμβουλίου πέτυχε έναν λογικό συμβιβασμό, σύμφωνα με τον οποίο οι κατασκευαστές πρέπει να πληρώνουν ένα σημαντικό μέρος του κόστους, όχι όλο, όπως είπε λανθασμένα ο κ. Bowis. Στην πραγματικότητα ίσως να είναι τόσο μικρό, λένε οι δικηγόροι μας, όσο το % ή το / του κόστους. Δεν είναι παράλογο κάτι τέτοιο. Εάν πάρετε για παράδειγμα τον καταναλωτή στο Ηνωμένο Βασίλειο, ο οποίος αγοράζει ένα Rover, όπως ανέφερε ο κ. Lange, ή οποιαδήποτε άλλη μάρκα αυτοκινήτου στο Ηνωμένο Βασίλειο και ο οποίος εδώ και χρόνια πληρώνει υπερβολικές τιμές γι' αυτά τα αυτοκίνητα, υψηλότερες από όλες τις ανάλογες τιμές σε άλλα μέρη της Ευρώπης, γιατί θα πρέπει να πληρώσει; Έχει ήδη πληρώσει. Γιατί θα πρέπει τα ίδια πρόσωπα ως φορολογούμενοι ή ως μελλοντικοί αγοραστές αυτοκινήτων να πληρώσουν πάλι για την απόσυρση του αυτοκινήτου από το οποίο είχε κέρδος ο κατασκευαστής; Δεν μπορώ να δεχθώ κάτι τέτοιο. Υπάρχουν σήμερα εδώ τροπολογίες που προτείνουν ότι έτσι πρέπει να γίνει. Δεν μπορώ να το δεχθώ και δεν θα ψηφίσω κάτι τέτοιο. Την ευθύνη γι' αυτά τα αυτοκίνητα φέρει ο κατασκευαστής και ο κατασκευαστής είναι αυτός που πρέπει να παράσχει την υποδομή και να πληρώσει ένα λογικό μέρος του κόστους απόσυρσης. Η κοινή θέση δεν αποκλείει το ενδεχόμενο της καταβολής εισφορών από την κυβέρνηση. Η κοινή θέση αποτελεί λογικό συμβιβασμό. Ορισμένες από τις σημερινές τροπολογίες είναι απολύτως παράλογες διότι απαλλάσσουν τελείως τον κατασκευαστή αυτοκινήτων από την ευθύνη να πληρώσει ένα μικρό μέρος - εάν πληρώσει κάτι - από το κόστος για την απόσυρση των αυτοκινήτων από την κυκλοφορία. Δεν μπορώ να δεχθώ κάτι τέτοιο και εκ μέρους των Ευρωπαίων φορολογούμενων και καταναλωτών καταψηφίζω τις εν λόγω τροπολογίες.  Κύριε Πρόεδρε, αξιότιμοι κυρίες και κύριοι, συμφωνούμε όλοι ότι πρέπει να εξετάσουμε ποια είναι η σωστή αντιμετώπιση του προβλήματος των παλιών αυτοκινήτων στην Ευρώπη. Ωστόσο, το Συμβούλιο στην προκειμένη περίπτωση δεν άσκησε υποδειγματική ευρωπαϊκή περιβαλλοντική πολιτική. Ο τρόπος που χειρίσθηκε το ζήτημα η γερμανική Προεδρία αποτελεί ντροπή. Πρώτα πρώτα, ο Υπουργός Περιβάλλοντος κ. Trittin δεν συνεννοήθηκε ικανοποιητικά με τους συναδέλφους του, ενώ εν συνεχεία ο Καγκελάριος Schrφder αναμίχθηκε στη διαδικασία χωρίς να διαθέτει τις απαραίτητες γνώσεις και συμπεριφέρθηκε σαν ταύρος σε υαλοπωλείο. Ούτε όμως η απόφαση της φινλανδικής Προεδρίας τον Ιούνιο ήταν η καλύτερη δυνατή. Παρουσιάζει ορισμένες αδυναμίες. Η μεγαλύτερη κατά την άποψή μου είναι ότι δεν ελήφθη επαρκώς υπ' όψιν η κατάσταση των μεσαίων επιχειρήσεων, ενώ η αυτοκινητοβιομηχανία δεν αποτελείται μόνο από μεγάλες επιχειρήσεις. Οι μεσαίες επιχειρήσεις παίζουν πολύ μεγάλο ρόλο, ιδίως ως προμηθευτές, και πρέπει να λάβουμε υπ' όψιν και τα συμφέροντα των εργαζομένων σε αυτές τις ΜΜΕ. Αν το υπολογίσουμε έτσι, τότε στον συγκεκριμένο τομέα απασχολούνται πολύ περισσότερα από δύο εκατομμύρια άνθρωποι. Αυτή την κατάσταση των μεσαίων επιχειρήσεων έχουν ως αντικείμενο πολλές τροπολογίες της Επιτροπής Περιβάλλοντος, Δημόσιας Υγείας και Πολιτικής των Καταναλωτών καθώς και οι τροπολογίες της Ομάδας μας για το άρθρο που αφορά τις δαπάνες. Η κοινή θέση δεν είναι η καλύτερη δυνατή ούτε από άποψη περιβαλλοντικής πολιτικής. Δεν αναγνωρίζει τις συσχετίσεις των σημαντικών παραγόντων, και δεν μπορεί κανείς να ισχυρισθεί, όπως έκανε η συνάδελφος της Ομάδας των Πρασίνων, ότι είναι η πρώτη φορά που το Ευρωπαϊκό Κοινοβούλιο αποδυναμώνει μια κοινή θέση. Διότι από τη σκοπιά της πολιτικής για το περιβάλλον δεν είναι καθόλου σωστό επιβάλλοντας αυστηρά και υψηλά ποσοστά ανακύκλωσης να εμποδίσουμε την παραγωγή σύγχρονων αυτοκινήτων με μικρή κατανάλωση, όπως είναι το αυτοκίνητο των λίτρων, όπου βέβαια χρησιμοποιείται μεγάλη ποσότητα πλαστικών. Ως εκ τούτου, πρέπει να υποστηρίξουμε μια τροπολογία που να επιτρέπει τουλάχιστον εξαιρέσεις στην περίπτωση αυτοκινήτων με ιδιαίτερα χαμηλή κατανάλωση. Ασφαλώς, οι αντιρρήσεις της βιομηχανίας στο σημείο αυτό δεν είναι παράλογες. Όμως η δύναμη των επιχειρημάτων της βιομηχανίας πλαστικών και της βιομηχανίας αυτοκινήτων ασφαλώς θα αυξανόταν, αν δεν τάσσονταν μόνο στο συγκεκριμένο σημείο υπέρ της μείωσης του διοξειδίου του άνθρακα στην Ευρώπη.  Αξιότιμε κύριε Πρόεδρε, βρισκόμαστε πράγματι αυτή τη στιγμή σε μια πολύ ασυνήθιστη κατάσταση: εκείνοι οι οποίοι θέλουν να υπερασπιστούν τις περιβαλλοντικές αξίες υπερασπίζονται την κοινή θέση του Συμβουλίου. Αντίθετα με τον προηγούμενο ομιλητή, δηλώνω πως νιώθω αληθινά υπερήφανη που κατά τη διάρκεια της φινλανδικής Προεδρίας κατορθώσαμε να λάβουμε μια κοινή θέση η οποία υπερασπίζεται τις περιβαλλοντικές αξίες. Εάν παρεκκλίνουμε από την κοινή θέση και επιδιώξουμε τον καταμερισμό του κόστους ανακύκλωσης, δημιουργούμε νομικά κενά: δεν επιτυγχάνουμε ένα ορθολογικό και σαφές σύστημα στο οποίο να αποσαφηνίζονται οι σχέσεις ευθύνης. Γι' αυτό κατά τη γνώμη μου την κύρια ευθύνη θα πρέπει να φέρει ο κατασκευαστής. Μόνον έτσι θα επιλύσουμε το πρόβλημα αρκετά ικανοποιητικά και θα λάβουμε επίσης υπόψη ότι θα πρέπει να παροτρύνουμε τους κατασκευαστές να κατασκευάζουν οχήματα, των οποίων η ανακύκλωση θα μπορεί να πραγματοποιείται στο μέλλον με το ελάχιστο δυνατό κόστος.  Κύριε Πρόεδρε, στην πρόταση οδηγίας του Συμβουλίου εγείρονται δύο ουσιαστικά θέματα. Το ένα αφορά τη χωρίς περιορισμούς ευθύνη του παραγωγού να αποσύρει τα εκτός λειτουργίας οχήματα. Κάτι τέτοιο ενέχει τον κίνδυνο να δημιουργηθεί μια μονοπωλιακή κατάσταση στον τομέα της αποσυναρμολόγησης των οχημάτων. Αυτό ισχύει ιδιαίτερα σε εκείνες τις περιοχές της ΕΕ όπου οι αποστάσεις είναι μεγάλες και όπου πολλές μικρές επιχειρήσεις απασχολούνται στον κλάδο της αποσυναρμολόγησης οχημάτων. Θεωρώ ότι μια κοινοτική οδηγία, ανεξάρτητα τι αφορά, δεν πρέπει να αδικεί τις μικρές επιχειρήσεις στην Ένωση. Η χωρίς περιορισμούς ευθύνη των παραγωγών ενέχει επίσης τον κίνδυνο να εξαφανιστεί η αγορά μεταχειρισμένων ανταλλακτικών. Ο παραγωγός έχει μεγαλύτερη ευθύνη όσον αφορά την πώληση καινούριων ανταλλακτικών. Αυτό το εμπόριο είναι σημαντικό, ιδιαίτερα γι' αυτούς που συλλέγουν και αναπαλαιώνουν παλιά οχήματα. Αυτή η αρχή είναι επίσης αμφισβητήσιμη και σε ό,τι αφορά τις αρχές της οικονομίας της αγοράς. Οι επιχειρήσεις πρέπει να μπορούν να μεταλλάσσονται, να πωλούνται και να κλείνουν. Πρέπει να μπορούν να εδραιώνονται σε νέες αγορές, αλλά και να εγκαταλείπουν παλιές αγορές. Η δέσμευση των παραγωγών με μια ευθύνη που μπορεί να φθάνει πολύ πίσω στο παρελθόν δεν είναι σύμφωνη με μια οικονομία της αγοράς που είναι ευέλικτη και προάγει την ανάπτυξη. Η δεύτερη αρχή στην ενιαία θέση του Συμβουλίου είναι το στοιχείο της αναδρομικότητας που υπάρχει στην οδηγία. Η αναδρομική ανάληψη της οικονομικής ευθύνης ενός προϊόντος από τον παραγωγό του έρχεται σε σύγκρουση με πάγιες οικονομικές και νομικές αρχές και μεταβάλλει, αναδρομικά, ακόμη και την ευθύνη του ιδιοκτήτη, καθώς ένας καταναλωτής μπορεί με την πάροδο του χρόνου να έχει τροποποιήσει με πολλούς τρόπους το προϊόν. Σήμερα όλες οι χώρες της ΕΕ έχουν νόμους που ρυθμίζουν την απόσυρση των αυτοκινήτων, οι οποίοι μπορεί να διαφέρουν προς το καλύτερο ή προς το χειρότερο από τη μια χώρα στην άλλη. Ωστόσο, εν αναμονή της ουσιαστικής εφαρμογής αυτής της κοινοτικής οδηγίας οι χώρες της ΕΕ πρέπει, η κάθε μία ξεχωριστά, να έχουν την ευθύνη για τον καλύτερο δυνατό τρόπο απόσυρσης των οχημάτων, ώστε να μην εφαρμοστεί η αναδρομική ισχύς της κοινοτικής νομοθεσίας. Κάτι τέτοιο δεν έρχεται σε σύγκρουση με ένα χρηματοδοτικό μοντέλο με δημιουργία ταμείων.  Κύριε Πρόεδρε, η περιβαλλοντική και βιομηχανική σημασία του υπό εξέταση κανονισμού είναι σαφής και κοινά αποδεκτή. Η κοινή θέση προσφέρει έναν ικανοποιητικό, αλλά αρκετά λεπτό και επισφαλή συμβιβασμό, σε σημείο που να παρέχει μάλλον μειωμένα περιθώρια βελτίωσης, με κίνδυνο να τεθεί υπό αμφισβήτηση ολόκληρη η οδηγία. Πιστεύω συνεπώς ότι το Κοινοβούλιο δεν μπορεί να επιβάλει καταναγκασμούς, και θα ήταν παράδοξο να κάνει κάτι τέτοιο προς την κατεύθυνση της επαναξιολόγησης της περιβαλλοντικής επίδρασης του κανονισμού. Υπενθυμίζω πως οι παραγωγοί αυτοκινήτων παραδέχτηκαν ότι μπορούν να συνυπάρξουν με την οδηγία. Οι δαπάνες δεν είναι υπερβολικές. Η ανακύκλωση ενός αυτοκινήτου κοστίζει λιγότερο από το τοις εκατό της τιμής ενός καινούργιου αυτοκινήτου. Επιπλέον, η οικονομική ευθύνη των παραγωγών δεν θα αρχίσει να ισχύει παρά μετά το , όταν ένα μεγάλο μέρος του υπάρχοντος στόλου αυτοκινήτων δε θα βρίσκεται πλέον στην αγορά. Για τα υπόλοιπα αυτοκίνητα μπορεί να προβλεφθεί ωστόσο μια μορφή κατανομής των βαρών, όπως προτείνουν οι τροπολογίες αριθ. και , τις οποίες κατέθεσε ο κ. Lange, οι μόνες που θεωρώ συμβατές με την ισορροπία της κοινής θέσης και με την εμπειρία που έχει ήδη αποκτηθεί σε μερικές χώρες, και τις οποίες μπορούμε κατά συνέπεια να υποστηρίξουμε.  Κύριε Πρόεδρε, πρόκειται για μια εξαιρετικά κακή οδηγία. Κατ' αρχάς, όπως τόνισε και ο συνάδελφός μου κ. Bowis, έχει αναδρομική ισχύ, και αυτό είναι κατ' αρχήν λανθασμένο. Δεύτερον, επιβαρύνει την ευρωπαϊκή αυτοκινητοβιομηχανία με τεράστιο κόστος το οποίο θα μπορούσε να πλήξει την ανταγωνιστικότητα και την απασχόληση. Στο παρόν Κοινοβούλιο αναφερόμαστε συνεχώς στην ανάγκη προώθησης της απασχόλησης και των θέσεων εργασίας στην Ευρώπη, και όμως ψηφίζουμε μονίμως μέτρα που θα έχουν ως αποτέλεσμα τη μείωση της απασχόλησης. Σας υπενθυμίζω πως η οδηγία είναι κακή και από άλλη άποψη, η οποία δεν έχει ακόμη εξετασθεί αρκετά κατά την τρέχουσα συζήτηση. Όπως συμβαίνει και με μεγάλο μέρος της ευρωπαϊκής νομοθεσίας, είναι υπερβολικά καθοδηγητική. Κατοχυρώνει έναν συγκεκριμένο πρότυπο ανακύκλωσης. Η γραμμή παραγωγής εφευρέθηκε πριν από εκατό περίπου χρόνια, νομίζω, από τον Henry Ford, και σήμερα αυτό που προτείνουμε είναι να δημιουργηθεί ένα είδος γραμμής παραγωγής του ου αιώνα, αλλά προς την αντίθετη κατεύθυνση - την αποσυναρμολόγηση των αυτοκινήτων, την αφαίρεση των εξαρτημάτων και την προσπάθεια ανακύκλωσής τους. Κάτι που πρέπει να λάβουμε σοβαρά υπόψη είναι το γεγονός ότι η αγορά για τους ανακυκλωμένους πλαστικούς προφυλακτήρες αυτοκινήτων είναι πολύ αβέβαια. Η βιομηχανία πλαστικών στο μεγαλύτερο μέρος της δεν επιθυμεί να πάρει πίσω τα κομμάτια αυτά και δεν μπορεί να το πράξει από οικονομική άποψη. Υπάρχει ήδη μια πολύ επιτυχημένη βιομηχανία, η βιομηχανία τεμαχισμού των αυτοκινήτων, ανάκτησης των μετάλλων και ανάκτησης ενέργειας με την αποτέφρωση των μη μεταλλικών μερών. Πρόκειται για μια πολύ λογική από περιβαλλοντική άποψη προσέγγιση. Από περιβαλλοντική άποψη η καύση του παλιού πλαστικού για την ανάκτηση ενέργειας μπορεί να συγκριθεί με την καύση καινούργιου πετρελαίου. Η μέθοδος αυτή της απόσυρσης αυτοκινήτων δεν κοστίζει τίποτε και έτσι θα μπορούσε να λύσει ολόκληρο το ζήτημα του ποιος πληρώνει, διότι το "νεκρό" αυτοκίνητο θα έχει στην πραγματικότητα κάποια μικρή αξία στο πλαίσιο της διαδικασίας ανακύκλωσης και ανάκτησης. Θα αντιταχθώ στην εν λόγω οδηγία διότι είναι υπερβολικά καθοδηγητική, αγνοεί αυτό που πράγματι συμβαίνει αυτή τη στιγμή στην αγορά ανακύκλωσης αυτοκινήτων και κατοχυρώνει μεθόδους που δεν είναι απαραίτητα οι καλύτερες από περιβαλλοντική άποψη, ενώ είναι σίγουρα πολύ καταστροφικές από οικονομική άποψη.  Κύριε Πρόεδρε, συνάδελφοι, η κοινή θέση είναι θετική, αλλά αποτελεί καθήκον του Κοινοβουλίου να βελτιώσει περισσότερο το κοινό σημείο για τα εγκαταλελειμμένα οχήματα. Η σοσιαλδημοκρατική ομάδα κατέθεσε τις προηγούμενες μέρες ορισμένες προτάσεις για βελτίωση. Ζητώ κυρίως την προσοχή σας για την τροπολογία , όπου προτείνεται το κόστος της αποσυναρμολόγησης και της ανακύκλωσης να επιβαρύνει τους παραγωγούς, και αυτό εν πάση περιπτώσει για τα νέα αυτοκίνητα. Κατ' αυτόν τον τρόπο θα λαμβάνεται υπόψη κατά τον σχεδιασμό η ανακύκλωση. Για τα αυτοκίνητα που κυκλοφορούν επί του παρόντος είναι λογικό να κατανέμεται το κόστος, π.χ. με τη σύσταση ενός ταμείου όπως στις Κάτω Χώρες. Στην κοινή θέση αναφέρεται ότι οι παραγωγοί δεν πρέπει μόνο να αναλαμβάνουν το κόστος, αλλά και να παραλαμβάνουν τα εγκαταλελειμμένα οχήματα. Κατά τη γνώμη μου αυτό είναι ένα σημαντικό πρόβλημα. Για τον λόγο αυτό ζητώ η οργάνωση της διάλυσης και της ανακύκλωσης να μην επαφίεται στους παραγωγούς αυτοκινήτων, επειδή οι παραγωγοί θα αποκτήσουν μεγάλη επιρροή στην αγορά μεταχειρισμένων ανταλλακτικών, καθορίζοντας ακόμη και την τιμή. Όποιος έχει οδηγήσει ένα παλιό αυτοκίνητο γνωρίζει ότι αυτό είναι μειονέκτημα τόσο για τον καταναλωτή όσο και για τον επιδιορθωτή. Η ευρωπαϊκή οργάνωση καταναλωτών, η οποία μας ζήτησε να υποστηρίξουμε αυτή τη κοινή θέση, εγκαταλείπει κατά τη γνώμη μου τα συμφέροντα των καταναλωτών. Ένα δεύτερο επιχείρημα για τη μη ανάθεση στους παραγωγούς της διάλυσης των αυτοκινήτων είναι οι δαπάνες μεταφοράς. Σε περίπτωση που οι παραγωγοί αυτοκινήτων δημιουργήσουν τις δικές τους εγκαταστάσεις αποσυναρμολόγησης, αυτό θα καταστήσει αυτομάτως αναγκαία τη μεταφορά των εν αχρηστία αυτοκινήτων σε μεγάλες αποστάσεις, κάτι που δεν είναι φιλικό προς το περιβάλλον, αλλά είναι και ακριβό. Και σε αυτή την περίπτωση δεν ωφελείται ο καταναλωτής. Για τον λόγο αυτό σας ζητώ να υποστηρίξετε την τροπολογία  Κύριε Πρόεδρε, κυρία Επίτροπε, ζήτησα για άλλη μια φορά τον λόγο για να πω δυο λόγια ακόμη μετά τη συζήτηση αυτή. Αγαπητοί συνάδελφοι, αν επισκεφθεί κανείς τις Κάτω Χώρες θα διαπιστώσει ότι εκεί ο τελευταίος κάτοχος κάθε αυτοκινήτου μπορεί να το παραδώσει χωρίς επιβάρυνση. Θα διαπιστώσει ακόμη ότι η ανακύκλωση των οχημάτων αυτών γίνεται με ορθολογικό τρόπο, ότι αξιοποιήθηκαν νέες μέθοδοι ροής υλικών για την επαναχρησιμοποίησή τους, ότι ανακυκλώνεται το % του βάρους του αυτοκινήτου και ότι στη χώρα αυτή ανακυκλώνεται το % του συνόλου των αυτοκινήτων. Η χρηματοδότηση γίνεται από ένα ταμείο στο οποίο πληρώνει εισφορά όποιος αγοράζει καινούργιο αυτοκίνητο. Κυρία Breyer, βλέπετε αυτό να είναι κακό από οικολογική σκοπιά; Εγώ λέω ότι δεν είναι. Στις Κάτω Χώρες υπάρχει ένα πρότυπο υποδειγματικής ανακύκλωσης αυτοκινήτων σαν αυτό που επιθυμεί η οδηγία, και το ερώτημα αν θα πληρώνει όποιος αγοράζει καινούργιο αυτοκίνητο ή για τα παλιά οχήματα που κυκλοφορούν σήμερα, ο κατασκευαστής, δεν έχει καμία, μα απολύτως καμία σχέση με οικολογία, παρά είναι καθαρά ζήτημα ανταγωνισμού! Το ερώτημα εδώ είναι αν ένας Ευρωπαίος κατασκευαστής θα πρέπει να πληρώνει εκατ. ευρώ και ένας Κορεάτης εκατ. ευρώ. Εγώ υποστηρίζω ότι για χάρη των ανθρώπων που εργάζονται στην ευρωπαϊκή αυτοκινητοβιομηχανία δεν πρέπει να διαμορφώσουμε έναν άνισο ανταγωνισμό. Για χάρη της προστασίας του περιβάλλοντος θέλω ο τελευταίος κάτοχος να μην επιβαρύνεται, παρά η ανακύκλωση να χρηματοδοτείται από ένα ταμείο, ενώ φυσικά για τα νέα αυτοκίνητα πρέπει να είναι υπεύθυνος ο κατασκευαστής, γιατί τότε θα πρέπει επίσης να αναλάβει την ευθύνη κατασκευής αυτοκινήτων που μπορούν να ανακυκλωθούν εύκολα!  Κύριε Πρόεδρε, η πρόταση την οποία συζητούμε έχει πολλά θετικά σημεία, το γεγονός δηλαδή ότι προσανατολίζεται στην πρόληψη της διάθεσης αποβλήτων, στην επαναχρησιμοποίηση, την ανάκτηση και την ανακύκλωση των εξαρτημάτων, στην επαναχρησιμοποίηση των υλικών, κ.λπ.. Πιστεύω πως έχουμε ανά χείρας μια καλή πρόταση. Η συζήτηση αναφέρεται στο κατά πόσον είναι ο κατασκευαστής ή ο τελευταίος κάτοχος υπεύθυνος και για τη δωρεάν επιστροφή του εν αχρηστία αυτοκινήτου. Θα αναφερθώ π.χ. στη χώρα μου για να σας εξηγήσω πως αυτό λειτουργεί χωρίς το παραμικρό πρόβλημα. Συνάψαμε μια συμφωνία με όλα τα εμπλεκόμενα σε αυτή την υπόθεση μέρη, δηλαδή τους κατασκευαστές αυτοκινήτων, τους εμπόρους μεταχειρισμένων οχημάτων, την ομοσπονδία των αυτοκινητοβιομηχανιών, τους επεξεργαστές μετάλλων, τους επιχειρηματίες καταστροφής αυτοκινήτων και τις αρχές. Υπογράφηκε μια συμφωνία περιβαλλοντικής πολιτικής σε εθελοντική βάση. Η αυτοκινητοβιομηχανία, και το Βέλγιο είναι μια χώρα με πολύ μεγάλη παραγωγή αυτοκινήτων, δεν έθεσε κανένα πρόβλημα. Οι πολίτες μας μπορούν να παραδίδουν δωρεάν τα αυτοκίνητά τους στους τελικούς πωλητές. Κατ' αυτόν τον τρόπο διαπιστώσαμε, αντίθετα με όσα λέγονται εδώ, ότι δηλαδή αυτό θα είναι εις βάρος της απασχόλησης, πως μια σειρά μικρών επιχειρήσεων έχει αναλάβει την ανακύκλωση των υλικών, και αυτό γίνεται με πάρα πολύ ορθό τρόπο. Ορισμένες επιχειρήσεις έχουν καταστεί επιχειρήσεις αιχμής επειδή κατορθώνουν να ανακυκλώνουν ορισμένα υλικά, και μάλιστα υλικά τα οποία δεν περιλαμβάνονται στην οδηγία. Αυτό σημαίνει ότι αναπτύσσουμε έναν νέο τομέα, νέες θέσεις απασχόλησης, ωφελώντας παράλληλα το περιβάλλον. Τάσσομαι υπέρ της δωρεάν παράδοσης. Αφού το εγχείρημα πέτυχε στη χώρα μας, γιατί να μην επιτύχει και αλλού;  Κύριε Πρόεδρε, αξιότιμοι βουλευτές του Κοινοβουλίου, σας ευχαριστώ για την ενδιαφέρουσα συζήτηση και τα πολλά και σημαντικά επιχειρήματα που διατυπώθηκαν. Σας παρακαλώ να έχετε υπομονή και να με ανεχτείτε για δύο λεπτά. Επιτρέψτε μου να αναφερθώ εν συντομία σε κάποια σημεία αναφοράς και σε αρχές που αποτελούν το υπόβαθρο αυτής της οδηγίας. Επιτρέψτε μου επίσης να αρχίσω σχολιάζοντας και απαντώντας σε κάνα δυο από τα πιο ουσιαστικά επιχειρήματα αυτής της συζήτησης. Κατ' αρχάς πιστεύω ότι θα πρέπει να επαναλάβουμε κάποια βασικά στοιχεία, στα οποία έχουν ήδη αναφερθεί ο κ. Florenz και άλλοι. Το αντικείμενο της σημερινής συζήτησης είναι το γεγονός ότι σχεδόν δέκα εκατομμύρια αυτοκίνητα αποσύρονται ετησίως στην Ευρωπαϊκή Ένωση· αυτό αντιστοιχεί στον ίδιο περίπου αριθμό, σε εκατομμύρια τόνους, αποβλήτων, δηλαδή από αυτά τα αυτοκίνητα δημιουργούνται δέκα εκατομμύρια τόνοι απόβλητα, και % περίπου αυτών των αποβλήτων εγκαταλείπονται στη φύση. Πέραν αυτού εξάλλου αποτελούν το χειρότερο είδος επικίνδυνων για το περιβάλλον ουσιών. Ένα ποσοστό της τάξης του % της παραγωγής μολύβδου χρησιμοποιείται στα αυτοκίνητα, όπως επίσης και κάδμιο, χρώμιο, υδράργυρος και άλλες πολύ επικίνδυνες ουσίες. Αυτά τα γνωρίζετε ήδη, όμως θέλω να τα επαναλάβω γι' αυτούς που ακούν. Πρόκειται για μια από τις ταχύτατα αναπτυσσόμενες μορφές αποβλήτων που έχουμε στην Ευρώπη. Γνωρίζουμε ότι τα απόβλητα βρίσκονται εκεί, γνωρίζουμε πως θα τα χειριστούμε και δεν υπάρχει καμιά δικαιολογία για να αποφύγουμε να ενεργήσουμε. Αυτή η οδηγία έχει τρεις στόχους: κατ' αρχάς θέλουμε να σταματήσει η χρήση των δηλητηριωδών βαρέων μετάλλων στην κατασκευή νέων αυτοκινήτων. Δεύτερον, θέλουμε να ρυθμιστεί η ευθύνη του κατασκευαστή. Δεν μπορούμε πλέον να αναλαμβάνουμε τη φροντίδα των προϊόντων στο τέλος του κύκλου της ζωής τους, παρά θα πρέπει να αποφεύγουμε να δημιουργούμε τόσα πολλά απόβλητα. Πρέπει να φροντίσουμε να ανακυκλώνουμε όσο το δυνατόν μεγαλύτερο μέρος των διαφορετικών συστατικών μερών ενός προϊόντος. Τρίτον, σε ό,τι αφορά την ανακύκλωση θέλουμε να επιτευχθούν στόχοι οι οποίοι προσδιορίζονται σε αυτή την οδηγία. Αυτοί είναι οι τρεις πιο σημαντικοί στόχοι αυτής της οδηγίας, και οφείλεται βέβαια στο γεγονός ότι συνιστά κατασπατάληση πόρων το γεγονός ότι δεν φροντίζουμε να ανακυκλώνουμε τα υλικά που χρησιμοποιούνται στα αυτοκίνητα. Αυτό που κυρίως σπαταλάται, αν δεν υπάρχει μέριμνα για τον κύκλο ζωής ενός αυτοκινήτου, είναι οι πόροι του παραγωγού. Έχουν τεθεί δύο σημαντικά ερωτήματα εδώ - υπάρχουν βέβαια περισσότερα, αλλά θέλω να αναφερθώ σε δύο από τα πιο σημαντικά. Πρώτον: ποιος θα πληρώσει; Δεύτερον: κατά πόσον επιδεινώνουμε με αυτή την πρόταση την ανταγωνιστικότητα της ευρωπαϊκής αυτοκινητοβιομηχανίας; Η πρώτη ερώτηση αφορά, λοιπόν, το ποιος θα πληρώσει. Η οδηγία ορίζει ότι το κόστος, σύμφωνα με τις αρχές που έχουμε στη Συνθήκη της ΕΕ περί ευθύνης του παραγωγού, επιβαρύνει κυρίως τον παραγωγό καθώς και ότι ο ρυπαίνων πληρώνει. Ωστόσο, είναι σαφές ότι αυτό το κόστος θα το επωμισθούν από κοινού τόσο οι παραγωγοί όσο και οι καταναλωτές. Έχουμε υπολογίσει ότι το κόστος της ανακύκλωσης των αυτοκινήτων δεν ξεπερνά το % της τιμής ενός καινούριου αυτοκινήτου. Πιστεύουμε λοιπόν ότι αν δεν εγκρίνουμε αυτή την οδηγία θα εξαφανιστεί το εν λόγω κόστος; Όχι βέβαια: είναι σαφές ότι όλοι θα επωμισθούμε το κόστος από την καταστροφή του περιβάλλοντος, το οποίο θα είναι μεγαλύτερο και, εκτός αυτού, θα το πληρώσουμε αργότερα. Το κόστος λοιπόν δεν εξαφανίζεται, όμως τώρα αποσαφηνίζεται τίνος είναι η ευθύνη και πώς θα κατανεμηθεί το κόστος. Μιλάμε όμως για μια αυτοκινητοβιομηχανία που βρίσκεται σε κρίση; Συζητάμε για μια βιομηχανία με ισχνά κέρδη, την οποία πρέπει πραγματικά να βοηθήσουμε μη προσθέτοντας άλλα βάρη; Ή μήπως η αυτοκινητοβιομηχανία δεν έχει καθόλου πόρους; Μήπως στην πραγματικότητα το κίνητρο είναι να επιδεινωθεί η ανταγωνιστικότητα της ευρωπαϊκής αυτοκινητοβιομηχανίας; Όχι βέβαια! Το αντίθετο μάλιστα! Πιστεύετε ότι η ζήτηση από τους καταναλωτές για αυτοκίνητα φιλικά προς το περιβάλλον και αυτοκίνητα που είναι οικονομικά σε ό,τι αφορά την κατανάλωση βενζίνης θα μειωθεί στο μέλλον; Ποιες πιστεύετε πως θα είναι οι απαιτήσεις των παιδιών και των εγγονιών μας από τα αυτοκίνητα ή ποιες προϋποθέσεις πιστεύετε ότι θα θέτουν οι νομοθέτες για τα αυτοκίνητα στο μέλλον; Φυσικά να είναι φιλικά προς το περιβάλλον, να είναι ανακυκλώσιμα, οικονομικά σε ό,τι αφορά τα καύσιμα και να μη μολύνουν το περιβάλλον μας! Μόνον έτσι μπορούμε να δημιουργήσουμε ένα μέλλον για την αυτοκινητοβιομηχανία. Πρέπει να δημιουργήσουμε υγιείς κινητήριες δυνάμεις, που θα φροντίσουν να αναλάβουμε τη διαχείριση των αποβλήτων, να ανακυκλώνουμε τα υλικά και να μπορούμε να είμαστε ανταγωνιστικοί με αυτοκίνητα φιλικά προς το περιβάλλον και οικονομικά. Το γεγονός ότι έχουμε μια ευρωπαϊκή αυτοκινητοβιομηχανία που βρίσκεται ήδη στην πρώτη γραμμή αντισταθμίζει κατά πολύ το γεγονός ότι υπάρχουν πολλά αυτοκίνητα που κυκλοφορούν στην Ευρώπη την απόσυρση των οποίων πρέπει να αναλάβει. Δεν πρόκειται για κάποια ανυπέρβλητη δαπάνη ή ανυπέρβλητο έργο. Αν δημιουργήσουμε αυτές τις κινητήριες δυνάμεις, τότε οι δυνάμεις της αγοράς και τα εμπορικά συμφέροντα της αυτοκινητοβιομηχανίας θα φροντίσουν - είμαι σίγουρη γι' αυτό - να αναπτυχθεί ένα σύστημα που θα αναλάβει όλα τα επί μέρους θέματα, είτε πρόκειται για ασφάλειες είτε για σωστά και λογικά συστήματα απόσυρσης και ανακύκλωσης. Η ίδια η βιομηχανία θα φροντίσει να αναπτυχθεί κάτι τέτοιο στην Ευρώπη. Δεν πρόκειται για κάποια ανυπέρβλητη δαπάνη για την ευρωπαϊκή αυτοκινητοβιομηχανία. Απεναντίας, θα βοηθήσει τη βιομηχανία να βρίσκεται στην πρώτη γραμμή όταν το ζητούμενο θα είναι να παραχθούν τελικά αυτοκίνητα φιλικά προς το περιβάλλον και περισσότερο οικονομικά σε ό,τι αφορά την κατανάλωση καυσίμων. Πρέπει να το κάνουμε αυτό χάριν του περιβάλλοντος. Οι δαπάνες δεν θα εξαφανιστούν ούτε τα απόβλητα. Αλλιώς, όλοι θα πληρώσουμε τον λογαριασμό, είτε ως φορολογούμενοι είτε ως πολίτες. Εξάλλου, όσο περισσότερο καθυστερούμε τόσο μεγαλύτερο θα είναι το κόστος αργότερα. Αυτά ήθελα να πω ως πρόλογο. Θέλω επίσης να σχολιάσω την ερώτηση περί νομοθεσίας με αναδρομική ισχύ. Εννοούν οι βουλευτές, ή κάποιος άλλος, ότι, αν υπολογίσουμε πως ο κύκλος ζωής ενός αυτοκινήτου είναι κατά μέσον όρο έντεκα χρόνια, πρέπει να περιμένουμε να ασχοληθούμε με αυτό το πρόβλημα μετά από έντεκα χρόνια; Εννοείτε ότι, όταν νομοθετούμε για τις χημικές ουσίες, πρέπει να δηλώσουμε ότι αδιαφορούμε για τις χημικές ουσίες που ήδη υπάρχουν στην αγορά και θα νομοθετήσουμε μόνο γι' αυτές που θα παρασκευαστούν μελλοντικά; Είναι αυτονόητο ότι πρέπει να αντιμετωπίσουμε το πρόβλημα που υπάρχει αυτή τη στιγμή καθώς και την πρόκληση που αποτελεί ο ήδη υφιστάμενος στόλος αυτοκινήτων. Αυτό εξακολουθεί να είναι ένα μη αξεπέραστο πρόβλημα το οποίο μπορούμε να αντιμετωπίσουμε. Έχουμε ήδη μια υποδομή. Έχουμε ό,τι χρειάζεται για να αναλάβουμε τα εκτός λειτουργίας αυτοκίνητα. Ελπίζω φυσικά ότι το αποτέλεσμα της ψηφοφορίας σήμερα θα είναι θετικό. Θέλω επίσης να ευχαριστήσω, αν δεν το έχω ήδη κάνει, τον κ. Karl-Heinz Florenz για το επίπονο έργο του σε ό,τι αφορά αυτή την πρόταση στην Επιτροπή Περιβάλλοντος, Δημόσιας Υγείας και Πολιτικής των Καταναλωτών, η οποία είναι από πολλές απόψεις πραγματικά πρωτοποριακή όσον αφορά την ανακύκλωση και την ευθύνη του παραγωγού. Πιστεύω ότι θα έχει πολύ θετικά και αισθητά αποτελέσματα για το περιβάλλον. Δεν μπορούμε να συνεχίσουμε να κλείνουμε τα μάτια μας στο πρόβλημα. Όπως είπα, έχουμε και τις γνώσεις και τους πόρους για να το αντιμετωπίσουμε. Μετά την πρώτη ανάγνωση στο Ευρωπαϊκό Κοινοβούλιο το , η πρόταση της Επιτροπής βρέθηκε σε μια δύσκολη, από πολιτική άποψη, θέση στο Συμβούλιο. Είχαμε ωστόσο μια ισορροπημένη κοινή θέση τον Ιούλιο, κατά τη διάρκεια της φινλανδικής Προεδρίας. Τώρα πρέπει να φροντίσουμε να ολοκληρωθεί επιτυχώς αυτή η νομοθετική διαδικασία. Υπεβλήθησαν συνολικά προτάσεις τροπολογίας. Η Επιτροπή μπορεί να αποδεχθεί πλήρως από αυτές. Τρεις μπορούν να γίνουν αποδεκτές μερικώς και μία σε επίπεδο αρχών. Ορισμένες προτάσεις αφορούν βελτιώσεις της πρότασης της Επιτροπής, τις οποίες αποδεχθήκαμε ήδη κατά την πρώτη ανάγνωση, ή επαναφέρουν στην οδηγία εκείνα τα σκέλη της αρχικής πρότασης που αφαιρέθηκαν από το Συμβούλιο. Πρόκειται για τις προτάσεις τροπολογίας , εκτός του πρώτου σκέλους, , , πρώτο σκέλος, , , τρίτο σκέλος, , , , , και Όλες αυτές οι προτάσεις τροπολογίας είναι αποδεκτές. Οι προτάσεις τροπολογίας και είναι νέες· η Επιτροπή μπορεί να τις αποδεχθεί. Η Επιτροπή μπορεί να δεχθεί επίσης την πρόταση τροπολογίας με ορισμένες συντακτικές τροποποιήσεις. Θέλω να τονίσω ότι κάποιες από τις υπόλοιπες προτάσεις τροπολογίας που αφορούν τα ουσιαστικά στοιχεία της πρότασης συνεπάγονται την ουσιαστική υποβάθμιση του επιπέδου της προστασίας του περιβάλλοντος. που είναι και ο σκοπός της κοινής θέσης. Γι' αυτόν τον λόγο δεν μπορούν να γίνουν δεκτές. Το Κοινοβούλιο συμβάλλει ανέκαθεν ιδιαίτερα στην ισχυροποίηση της περιβαλλοντικής νομοθεσίας στην Ευρώπη. Θα μου προκαλούσε έκπληξη και θα με στενοχωρούσε αν δεν γίνει και σήμερα αυτό. Με προβληματίζουν ιδιαίτερα ορισμένες προτάσεις τροπολογίας του Κοινοβουλίου οι οποίες αμφισβητούν τη σπονδυλική στήλη αυτής της πρότασης. Πρόκειται π.χ. για τη σταδιακή απαγόρευση της χρήσης των βαρέων μετάλλων, την ευθύνη του κατασκευαστή και τις προϋποθέσεις για την ανακύκλωση. Θέλω να αντικρούσω αυτές τις προτάσεις τροπολογίας κατά ομάδες. Οι προτάσεις τροπολογίας , , , , , , , , και αφορούν τη σταδιακή απαγόρευση της χρήσης των βαρέων μετάλλων. Η πρόταση τροπολογίας συνεπάγεται την κατά δέκα τουλάχιστον χρόνια καθυστέρηση μέχρι να τεθεί σε ισχύ ο κανονισμός. Οι προτάσεις τροπολογίας , , , , και συνεπάγονται τη θέσπιση περιττών προϋποθέσεων και εξαιρέσεων, κάτι που σημαίνει ότι ο ρυθμός της διαδικασίας αντικατάστασης των βλαβερών ουσιών θα είναι πιο αργός. Οι προτάσεις τροπολογίας , και συνεπάγονται τον διαχωρισμό των βαρέων μετάλλων από τα απόβλητα πριν την ανακύκλωση. Η Επιτροπή θεωρεί ότι η σταδιακή απαγόρευση που προτείνεται στην κοινή θέση είναι από τεχνικά άποψη ευκολότερη να εφαρμοστεί. Οι προτάσεις τροπολογίας , , , , , , και αφορούν την ευθύνη του κατασκευαστή. Ο συμβιβασμός στον οποίον κατέληξε το Συμβούλιο είναι δίκαιος, αλλά εύθραυστος. Η Επιτροπή θεωρεί ότι οι προτάσεις τροπολογίας δεν θα βελτίωναν την ισορροπία χωρίς να δημιουργηθούν παράλληλα εντάσεις. Εκφράζω τη λύπη μου για τη σύγχυση που δημιουργήθηκε πρόσφατα από το γεγονός ότι εσωτερικά έγγραφα της Επιτροπής χρησιμοποιήθηκαν με εσφαλμένο τρόπο, κάτι που δημιούργησε αβεβαιότητα σε ό,τι αφορά τη θέση της Επιτροπής επί του θέματος. Θέλω να τονίσω ότι η Επιτροπή έχει προτείνει, ήδη από το , την εισαγωγή μιας ιδιαίτερης ρήτρας για την ευθύνη του κατασκευαστή και ότι στηρίζει πλήρως την κοινή θέση, η οποία κάθε άλλο παρά επιβαρύνει δυσανάλογα τους κατασκευαστές. Οι προτάσεις τροπολογίας , , και αφορούν την ποσοστικοποίηση των στόχων. Το υψηλό επίπεδο προστασίας στο οποίο αποσκοπεί η κοινή θέση θα υποβαθμιστεί σε μεγάλο βαθμό αν αφαιρεθεί ο στόχος σχετικά με την ανακύκλωση για το έτος Αυτές οι προτάσεις τροπολογίας θα καθιστούσαν δύσκολο τον χειρισμό των στόχων όπως και την επίβλεψή τους. Πέραν αυτού, επιτρέψτε μου να σχολιάσω - και ακούστε προσεκτικά αυτό που θα πω τώρα, διότι το άκουσα να επαναλαμβάνεται στη συζήτηση - το θέμα που αφορά τα ιστορικά αυτοκίνητα και τα αυτοκίνητα με συλλεκτική αξία, τα οποία αναφέρονται στις προτάσεις τροπολογίας , , , δεύτερο σκέλος, και Αυτά τα οχήματα δεν περιλαμβάνονται στον ορισμό σχετικά με τα απόβλητα και επομένως δεν συμπεριλαμβάνονται στην οδηγία. Συνεπώς, ανεξάρτητα από τους ισχυρισμούς που διατυπώθηκαν εδώ, τα ιστορικά αυτοκίνητα και οι μοτοσυκλέτες δεν περιλαμβάνονται στην οδηγία. Θεωρούμε πως οι προτάσεις τροπολογίας και δεν προσθέτουν τίποτα στην οδηγία. Η πρόταση τροπολογίας συνεπάγεται την έκριση από την Επιτροπή ποιοτικών κανόνων για ανταλλακτικά που μπορούν να επαναχρησιμοποιηθούν, κάτι που δεν καλύπτεται από την οδηγία. Επομένως, κάτι τέτοιο θα απαιτούσε από το Ευρωπαϊκό Κοινοβούλιο και το Συμβούλιο τη θέσπιση μιας ad hoc οδηγίας. Οι προτάσεις τροπολογίας , και αποδυναμώνουν τις προϋποθέσεις αποσυναρμολόγησης. Ιδιαίτερα οι προτάσεις τροπολογίας και ενέχουν τον κίνδυνο να αποδυναμώσουν τις δυνατότητες ανακύκλωσης σε ό,τι αφορά τα πλαστικά, τα ελαστικά και τα στοιχεία από γυαλί. Τέλος, η Επιτροπή δεν μπορεί να υιοθετήσει τις προτάσεις τροπολογίας και για λόγους που σχετίζονται με τη νομική σαφήνεια, όπως και την πρόταση τροπολογίας , την οποία η Επιτροπή θεωρεί περιττή σε αυτή τη φάση. Επιπλέον, η πρόταση τροπολογίας δεν εμπίπτει στο πεδίο εφαρμογής της οδηγίας.  Ευχαριστώ πολύ, κυρία Επίτροπε. Η συζήτηση έληξε. Η ψηφοφορία θα διεξαχθεί στη συνέχεια.  ΨΗΦΟΦΟΡIΕΣ Κυρία Πρόεδρε, όπως γνωρίζετε, ο λόγος για τον οποίο ψηφίζουμε σήμερα την έκθεση αυτή και όχι την προηγούμενη εβδομάδα είναι τα πολυάριθμα και σοβαρά μεταφραστική λάθη, ιδίως στα γαλλικά. Λάβατε μια επιστολή διαμαρτυρίας από εμένα σχετικά με τον αριθμό των λαθών που υπάρχουν στην παρούσα έκθεση και σε άλλες εκθέσεις με τις οποίες ασχολήθηκα τελευταία. Υπάρχει ένα λάθος το οποίο δεν έχει ακόμη διορθωθεί σχετικά με την τροπολογία αριθ. Στα αγγλικά γίνεται λόγος για pharmaceutical and scientific organisations . Στα γαλλικά αυτό αποδίδεται ως entreprises pharmaceutiques et organisations scientifiques . Θα μπορούσατε παρακαλώ να βεβαιωθείτε πως οι γαλλόφωνοι βουλευτές του Ευρωπαϊκού Κοινοβουλίου γνωρίζουν πως η λέξη entreprises δεν είναι σωστή; Και πάλι σας παρακαλώ, κυρία Πρόεδρε, να εξετάσετε το επίπεδο των μεταφράσεων που λαμβάνουμε.  Κυρία McNally, γενικά ανησυχώ και εγώ για τα προβλήματα που εντοπίζονται όλο και συχνότερα στις μεταφράσεις. Θα εξετάσω με τις υπηρεσίες του Σώματος τον τρόπο αντιμετώπισης του θέματος. Έκθεση του κ. Langen, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο απόφασης του Ευρωπαϊκού Κοινοβουλίου και του Συμβουλίου για τη θέσπιση πολυετούς προγράμματος για την προώθηση των ανανεώσιμων πηγών ενέργειας στην Κοινότητα - ALTENER ) Έκθεση της κ. Ahern, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο απόφασης του Ευρωπαϊκού Κοινοβουλίου και του Συμβουλίου περί θέσπισης πολυετούς προγράμματος-πλαισίου για δράσεις στον τομέα της ενέργειας- SAVE ) Έκθεση του κ. Graηa Moura, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο απόφασης του Ευρωπαϊκού Κοινοβουλίου και του Συμβουλίου για τη θέσπιση ενός ενιαίου μέσου χρηματοδότησης και προγραμματισμού για την πολιτιστική συνεργασία ) Σύσταση για τη δεύτερη ανάγνωση , εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση που καθόρισε το Συμβούλιο ) για την έκδοση οδηγίας του Ευρωπαϊκού Κοινοβουλίου και του Συμβουλίου που αφορά τα οχήματα στο τέλος του κύκλου ζωής τους Έκθεση του κ. Berger, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά τoυς όρoυς απόσπασης τωv μισθωτώv εργαζoμέvωv υπηκόωv τρίτoυ κράτoυς στo πλαίσιo παρoχής διασυvoριακώv υπηρεσιώv - C-/ - /) Έκθεση του κ. Berger, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την πρόταση οδηγίας του Συμβουλίου που αφορά την επέκταση της ελεύθερης παρoχής διασυνoριακών υπηρεσιών στoυς υπηκόoυς τρίτoυ κράτoυς πoυ είναι εγκατεστημένoι στo εσωτερικό της Κoινότητας - C-/ - /) Έκθεση του κ. Marinho, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με: I. το σχέδιο απόφασης του Συμβουλίου που αφορά την τροποποίηση της απόφασης //ΕΚΑΧ, ΕΟΚ, ΕΚΑΕ περί ιδρύσεως Πρωτοδικείου των Ευρωπαϊκών Κοινοτήτων ) και II. το σχέδιο απόφασης του Συμβουλίου που αφορά την τροποποίηση της απόφασης //ΕΚΑΧ, ΕΟΚ, ΕΚΑΕ περί ιδρύσεως Πρωτοδικείου των Ευρωπαϊκών Κοινοτήτων ) Έκθεση του κ. Brok, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την πρόταση απόφασης του Συμβουλίου που αφορά την παροχή έκτακτης χρηματοδοτικής βοήθειας στο Κοσσυφοπέδιο - C-/ - /)  Κυρία Πρόεδρε, θα ήθελα μόνο να επισημάνω ότι κατά τη διαδικασία δεν κατέστη δυνατό ούτε να παρουσιάσουμε ούτε, κατά συνέπεια, να ψηφίσουμε τροπολογίες στα πλαίσια της επιτροπής. Δεν ξέρω αν αυτό είναι σύμφωνο προς τους κανόνες και για τον λόγο αυτό σας καλώ να εξακριβώσετε την ορθότητα της διαδικασίας που ακολουθήθηκε πριν φτάσει αυτή η πρόταση απόφασης στο Σώμα. 